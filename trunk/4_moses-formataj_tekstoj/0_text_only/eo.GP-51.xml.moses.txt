PAUxLO=KAJ=VIRGINIO Sur la orienta flanko de la monto staranta post la urbo Port-Louis de la Ile-de=France , oni vidas , en iam kulturita kampo , ruinon de du malgrandaj kabanoj .
Ili estas preskaux en la mezo de ebenajxo cxirkauxata de grandaj sxtonegoj kaj kiu havas nur unu malfermigxon al la nordo .
Oni vidas maldekstre la monton nomatan Morne de la DÃ©couverte , de kiu oni signalas la sxipojn albordi- gxantajn al la insulo -R kaj , sub tiu monto , la urbon nomata Port-Louis ;
dekstre , la vojon kondukanta al la kvartalo Pamplemousses ;
poste la samnoman pregxejon , kiu staras kun siaj bambuejoj meze de granda ebenajxo ;
kaj , pli malproksime , arbaron etendigxanta gxis la limo de la insulo .
Oni distingas antaux si , sur la marbordo , la golfon Tombo ;
iom dekstre la promontoron Malfelicxa , kaj trans gxi la solan maron , kie aperas akvosupre kelkaj nelogxataj insuletoj , interalie le=Coin de Mire , kiu similas bastionon inter la ondaro .
Cxe la eniro al tiu ebenajxo , de kiu oni vidas tiom da objektoj , la ehxoj de la monto sencxese ripetas la murmuron de la ventoj skuantaj la apudan arbaron kaj la bruegon de la ondoj frakasigxantaj malproksime sur la rifoj ;
sed cxe la kabanoj mem oni ne=plu auxdas ian bruon , kaj cxirkaux si oni jam vidas nur grandajn sxtonegojn , krutajn kiel murojn .
Arboj kreskas cxe ilia malsupro , en iliaj fendoj kaj ecx sur ilia supro , kie haltas la nuboj .
Pluvoj , altiritaj de iliaj pintoj , ofte aperigas la kolorojn de cxielarko sur iliaj verdaj kaj brunaj flankoj , kaj provizas malsupre la fontojn , el kiuj formigxas la rivereto Latania .
Granda silento regas en tiu zono , kie kvieta estas cxio , aero , akvaro kaj lumo .
Apenaux ehxo tie ripetas la murmuradon de la palmoj kreskantaj sur la altaj platajxoj kaj kies longajn pintojn oni vidas cxiam balancatajn de la ventoj .
Dolcxa heleco lumigas la fundon de tiu ebenajxo , kie suno brilas nur tagmeze ;
sed jam en la matenrugxo gxiaj radioj atingas gxian cxirkauxajxon , kies pintoj , starante super la ombroj de la monto , sxajnas oraj kaj purpuraj sur la cxiela bluajxo .
Mi sxatas iri al tiu loko , kie oni gxuas samtempe vastegan vidajxon kaj profundan solecon .
Iun tagon , kiam mi sidis apud la kabanoj kaj rigardis ilian ruinajxon , viro jam maljuneta okaze preteriris .
Laux la kutimo de la malnovaj insulanoj , li estis vestita per mallonga brustumo kaj longa pantalono .
Li marsxis nudpiede kaj apogis sin sur ebonligna bastono .
Liaj haroj estis tute blankaj , lia fizionomio estis nobla kaj simpla .
Mi respekte salutis lin .
Li respondis mian saluton kaj , konsiderinte min dum kelka tempo , li proksimigxis al mi kaj ekripozis sur la altajxeto , kie mi sidis .
-L Instigita de tiu konfida signo , mi ekparolis al li : Patro , mi diris , cxu vi povus min sciigi pri la posedintoj de tiuj du kabanoj ?
" Li respondis : Filo , en tiuj kabanoj kaj la senkultura kampo antaux dudek jaroj logxis du familioj , kiuj tie vivis felicxe .
Ilia historio estas kortusxa ;
sed sur cxi=tiu insulo , situanta survoje al Hindujo , kiu euxropano povas interesigxi pri la sorto de kelkaj senfamaj privatuloj ?
La homoj volas scii nur pri la historio de altranguloj kaj regxoj , kiu servas por neniu .
" Patro , mi diris , laux via sxajno kaj parolo mi facile konstatas , ke vi akiris grandan sperton .
Se vi havas la necesan tempon , rakontu , mi petas , kion vi scias pri la homoj logxintaj en cxi=tiu dezertajxo , kaj kredu , ke ecx homo plej malbonigita de la komunaj antauxjugxoj , sxatas auxdi pri felicxo liverita de la naturo kaj de la virto .
" Tiam , klopodante rememori pri diversaj okazintajxoj , apoginte dum kelka tempo siajn manojn sur sian frunton , la maljunulo jene rakontis : En jaro 1726-a , normanda junulo nomata sinjoro de La Tour , vane petinte militistan oficon en Francujo kaj helpon de sia familio , decidis veturi sur cxi=tiun insulon por ricxigxi .
Li havis kun si tre amatan kaj amantan edzinon .
Sxi estis el malnova kaj ricxa familio de lia provinco , sed li kasxe kaj sendote edzigxis kun sxi , cxar la gepatroj de lia edzino kontrauxis al tiu edzigxo , cxar li ne estis nobela .
Li lasis sxin en Port-Louis , sur cxi=tiu insulo , kaj sxipveturis al Madagaskaro , celante tie acxeti kelkajn negrojn kaj tuj reveni por konstrui logxejon .
Li elsxipigxis en Madagaskaro dum la malfavora sezono komencigxanta en la mezo de oktobro ;
kaj baldaux post la alveno li mortis pro la pestecaj febroj , kiuj tie regas dum ses monatoj en cxiu jaro kaj cxiam malhelpos la tiean starigon de dauxraj euxropaj kolonioj .
La kunportitaj pakajxoj estis disigitaj post lia morto , kiel ordinare okazas , kiam oni mortas ekster la patrujo .
Lia edzino , restinta sur franca insulo , trovigxis vidvino , graveda , havanta nur unu negrinon kiel solan posedajxon en lando , kie sxi havis nek influon , nek rekomendon .
Volante nenion peti de iu ajn viro , post la morto de tiu , kiun sole sxi amis , sxi cxerpis kuragxon el sia malfelicxo . Sxi decidis kulturi kun sia sklavino malgrandan terajxon por trovi tion , kio estas necesa por la vivo .
Sur preskaux dezerta insulo , kies tero estis lauxvole okupebla , sxi elektis la parton nek plej fruktodonan nek plej favoran por la komercado ;
sed , sercxante montaran kavajxon , kasxan rifugxejon , kie sxi povos vivi sola kaj nekonata , sxi iris de la urbo al cxi=tiuj sxtonegoj , por izoligxi kvazaux en nesto .
Rifugxi en la plej sovagxajn kaj dezertajn lokojn , tio estas instinkto komuna al cxiuj estajxoj sentemaj kaj suferantaj , kvazaux sxtonegoj estus bariloj kontraux malfelicxo , kvazaux la kvieteco de la naturo povus pacigi la malfelicxajn animajn konfuzojn .
Sed la Providenco , kiu helpas al ni , kiam ni bezonas nur necesajxojn , difinis al sinjorino de La Tour bienon , kian povas doni nek ricxeco , nek altrangeco : tio estas amikinon .
En tiu loko de unu jaro logxis vigla , bona , sentema virino ; sxia nomo estis Margarito .
Sxi naskigxis en Britujo , el simpla vilagxana familio , kiu sxin amegis kaj estus farinta sxin felicxa , se sxi ne estus fidinta al najbara nobelo , kiu al sxi promesis edzinigxon .
Sed li , satiginte sian pasion , fori- gxis de sxi kaj ecx rifuzis certigi nutrajxon por la infano , je kiu li gravedigis sxin .
Sxi tiam decidis forlasi por cxiam sian vilagxon kaj kasxi sian kulpajxon en koloniojn , for de sia patrolando , kie sxi perdis la solan doton de malricxa kaj honesta frauxlino , la bonfamon .
Maljuna negro , kiun sxi acxetis per iom da prunteprenita mono , kulturis kun sxi anguleton en cxi=tiu insula parto .
Sinjorino de La Tour , akompanata de sia negrino , trovis en tiu loko Margariton , kiu mamnutris sian filon .
Sxi gxojis renkonti virinon en stato , kiun sxi opiniis simila al sia . Per malmultaj vortoj sxi rakontis pri sia estinta stato kaj estantaj bezonoj .
Margarito estis kortusxita de la rakonto de sinjorino de La Tour ;
kaj dezirante meriti sxian konfidon pli=ol sxian estimon , konfesis senkasxe sian kulpan nesingardemon . Mi , sxi diris , mi meritis mian sorton ;
sed vi sinjorino ... vi , sagxa kaj malfelicxa !
" kaj plorante , sxi proponis sian kabanon kaj amikecon . Sinjorino de La Tour , kortusxita de tiel amema bonakcepto , diris , cxirkauxpremante sxin en siaj brakoj : Ha !
" Mi konis Margariton ; kaj kvankam mi logxas je mejlo kaj duono de cxi=tie , en la arbaro , post Longa monto , mi tamen konsideris min sxia najbaro .
En la euxropaj urboj strato aux simpla muro malhelpas samfamilianojn kunveni dum tutaj jaroj ;
sed en la novaj kolonioj oni konsideras najbaroj homojn , de kiuj oni estas apartigata nur per arbaroj aux montoj .
Precipe en la tiama tempo , kiam cxi=tiu insulo malmulte komercis kun Hindujo , simpla najbareco estis kauxzo por amikigxo , kaj gastado al fremduloj estis devo kaj plezuro .
Kiam mi eksciis , ke mia najbarino havas kunulinon , mi vizitis sxin , por lauxeble utili al ambaux .
Mi trovis , ke sinjorino de La Tour estas interesa , nobla kaj melankolia persono .
Sxi estis tiam baldaux akusxonta .
Mi diris al tiuj du sinjorinoj , ke konvenas , por la bono de iliaj infanoj kaj precipe por malhelpi la enlogxigxon de iu alia , ke ili dividu inter si la fundon de cxi=tiu ebenajxo , kiu konsistas el proksimume dudek arpenoj da tero .
Ili fidis al mi por tiu divido .
Mi formis du preskaux egalajn partojn : unu enhavis la supran parton de tiu zono , komence=de tiu sxtona pintego kovrata de nuboj , el kiu eliras la rivero Latania , gxis tiu krutega malfermajxo en la supro de la monto , kaj kiun oni nomas la Pafejo , cxar gxi efektive similas paffenestron por pafilego .
La fundo de tiu tero estas tiel plena de sxtonoj kaj sulkajxoj , ke oni apenaux povas marsxi ;
tamen gxi produktas grandajn arbojn kaj estas kovrata de fontoj kaj malgrandaj riveretoj .
En la alian parton mi enmetis la tutan malsupran parton sternigxantan laux la rivero Latania gxis cxi=tiu malfermajxo , kie ni staras , kaj kie la rivero komencas flui inter du montetoj gxis la maro .
Vi tie vidas kelkajn herbejrandojn kaj teron suficxe ebenan , sed ne pli bonan ol la alia ;
cxar dum la pluva sezono gxi farigxas marcxa -R kaj dum la seka tempo gxi estas malmola kvazaux plumbo : kiam oni volas fosi , oni estas devigata gxin hakiltrancxi .
Farinte tiun dividon , mi admonis ambaux sinjorinojn , ke ili lotu .
La supran parton havis sinjorino de La Tour kaj la malsupran Margarito .
Ambaux estis kontentaj pri sia lotajxo ;
sed ili petis , ke mi ne disapartigu iliajn logx- ejojn , por=ke , ili diris , ni povu cxiam vidi kaj helpi unu la alian . " Tamen cxiu el ili devis havi privatan hejmon .
La dometo de Margarito sidis meze de la ebenajxo , gxuste sur la limo de sxia terparto .
Mi konstruis tute apude , sur la terajxo de sinjorino de La Tour alian dometon ;
tiamaniere ambaux amikinoj estis samtempe najbaraj kaj restis sur sia posedajxo .
Mi mem hakis palisarojn sur la monto ; mi alportis lataniajn foliojn de la marrando por konstrui tiujn du kabanojn , kie vi nun vidas nek pordon , nek tegmenton .
Ve !
tro multe restas ankoraux por mia memoro .
La tempo , kiu tiel rapide detruas la monumentojn de la imperiestroj , sxajnas respekti en cxi=tiu dezerto la konstruajxojn de amikeco , por dauxrigi miajn bedauxrojn gxis la fino de mia vivo .
Apenaux la dua kabano estis finita , sinjorino de La Tour naskis filinon .
Mi estis baptopatro de la filo de Margarito , nomata Pauxlo .
Sinjorino de La Tour petis ankaux , ke mi nomu sxian filinon kune kun sxia amikino .
Tiu=cxi nomis sxin Virginio : Sxi estos virta , sxi diris , kaj sxi estos felicxa .
Mi estis malfelicxa , nur kiam mi malzorgis la virton .
" Kiam sinjorino de La Tour restarigxis , tiuj du bienetoj komencis iom fruktodoni pro mia zorgetado kaj precipe dank' al la diligentaj laboroj de la gesklavoj : la negro de Margarito , nomata Domingo , estis jolovo , ankoraux forta , kvankam jam maljuneta .
Li estis sperta kaj nature bonjugxema .
Li kulturis sen diferenco sur la du bienoj la terojn sxajne plej fruktodonajn kaj enmetis la plej taux- gajn semojn .
Li metis milion kaj maizon en la malbonetaj lokoj , iom da tritiko en la bonaj teroj , rizon en la mar- cxaj malaltajxoj , kaj apud la sxtonegoj diversajn kukurbojn kaj kukumojn , kiuj sin ligas al ili .
En la sekaj lokoj li plantis patatojn , kiuj farigxas tie tre sukeraj ;
kotonarbojn sur la altajxoj , sukerkanojn en la fortaj teroj , kafarbojn sur la montetoj , kie la grajno estas malgranda , sed bonega ;
lauxlonge de la rivero kaj cxirkaux la dometoj bananarbojn , kiuj liveras dum la tuta jaro longajn fruktarojn kaj belan ombron ;
kaj fine kelkajn tabaksxtipojn por distri la zorgojn de si mem kaj de la bonaj mastrinoj .
Li hakis brullignon sur la monto kaj disrompis sxtonojn tie=cxi kaj tie por ebenigi la vojojn .
Li faris cxiujn laborojn vigle kaj taux- ge , cxar li faris ilin fervore .
Li estis tre korligita al Margarito kaj ankaux al sinjorino de La Tour , kun kies negrino li edzigxis post la naskigxo de Virginio .
Li pasie amis sian edzinon , nomatan Mario ;
sxi naskigxis en Madagaskaro , kie sxi estis iom edukita pri laborado , precipe pri farado de korboj kaj teksado de sxtofoj per herboj kreskantaj en arbaroj ;
sxi estis lerta , pura kaj tre fidela ;
sxia tasko estis preparado de mangxajxoj , zorgo pri kelkaj kokinoj kaj de tempo al tempo sxi iris al Port-Louis por vendi la malgrandan superfluajxon de ambaux logxejoj .
Aldonu al tio du kaprinojn vivantaj kune kun la infanoj kaj dikan hundon , kiu atentis ekstere pri la domoj dum la nokto , -L kaj vi havos ideon pri la tuta produktajxo kaj mastrajxo de tiuj du bienetoj .
La amikinoj sxpinis kotonon dum la tago .
Tiu laboro liveris suficxe por la bezonoj de ili kaj iliaj familioj , -R sed cetere al ili tiel mankis cxiuj flankaj oportunajxoj , ke ili marsxis nudpiede en sia logxejo kaj vestis sxuojn nur dimancxe frumatene por iri al la meso en la pregxejo de Pamplemousses , kiun vi povas vidi tie malproksime .
Tamen gxi estas multe pli malnajbara ol Port-Louis , sed la sinjorinoj malofte iris en tiun urbon , timante , ke oni malsxatos ilin , cxar ili estas vestitaj per dikaj bluaj bengalaj tolajxoj , kvazaux sklavinoj .
Cetere , cxu la publika estimo egalvaloras hejman felicxon ?
Se tiuj sinjorinoj iom suferis ekstere , ili revenis hejmen kun des pli granda plezuro .
Apenaux Mario kaj Domingo ilin ekvidis de tiu altajxeto , sur la vojo al Pamplemousses , ili alkuris malsupren por ilin helpi dum la suprenirado .
Ili vidis en la okuloj de siaj sklavoj , kiom tiuj=cxi gxojas pro ilia reveno .
Hejme ili trovis purecon , liberecon , posedajxon akiritan nur per sia propra laboro , kaj fervorajn , amemajn servistojn .
Ili mem , kunigitaj de samaj bezonoj , suferinte preskaux la samajn malfelicxojn , nomis unu=la=alian per la dolcxaj nomoj amikino , kunulino , fratino , kaj havis nur unu volon , unu intereson , unu tablon .
Inter ili cxio estis komuna .
Sed se malnovaj sentoj , pli vivaj ol la sentoj de la amikeco , revekigxis en ilia animo , tiam pura religio , helpata de cxastaj moroj , gvidis ilin al alia vivado , same kiel flamo levi- gxas al la cxielo , kiam gxi ne havas plu ian nutrilon sur la tero .
La naturaj devoj ankaux pliigis la felicxon de ilia kunestado . Ilia reciproka amikeco plivarmigxis je la vido de iliaj infanoj , fruktoj de amo same malfelicxa .
Plezurigis ilin meti ilin en la saman banon , kaj kusxigi en la saman lulilon . Ofte ili mamsxangxis ilin .
Amikino , diris sinjorino de La Tour , cxiu el ni havos du infanojn kaj cxiu el niaj infanoj havos du patrinojn .
Jam iliaj patrinoj priparolis ilian geedzigxon , apud iliaj luliloj , kaj tiu antauxrigardo al geedza felicxo , per kiu ili distris sian propran malgxojon , tre ofte elvokis poste iliajn larmojn , cxar unu memoris , ke sxia malfelicxo devenis de la needzinigxo , kaj la alia , de la edzinigxo ;
unu , cxar sxi volis superi sian rangon , la alia , cxar sxi delasigxis .
Sed ili konsolis sin , pensante ke iam iliaj infanoj , pli felicxaj , gxuos for de la kruelaj euxropaj antaux- jugxoj samtempe la plezurojn de amo kaj la felicxon de egaleco .
Nenio ja estis komparebla kun ilia jama amikeco .
Se Pauxlo ekplendis , oni montris al li Virginion ;
sxin vidante , li ridetis kaj kvietigxis .
Se Virginio suferis , la krioj de Paux- lo sciigis pri tio ;
sed tiu amindulino tuj malmontris sian suferon , por=ke li ne cxagrenigxu pro sxia doloro .
Kiam mi alvenis , mi cxiam vidis ilin ambaux , tute nudajn , laux la landa kutimo ;
ili kapablis apenaux pasxi , kaj tenis unu=la=alian per la manoj kaj sub la brakoj , kiel oni prezentas la stelaron de la Gxemeloj .
Ecx dum nokto ili ne disigxis , oni ofte trovis ilin kusxantaj en la sama lulilo , vango cxe vango , brusto cxe brusto , kun la manoj reciproke cxirkauxprenantaj iliajn kolojn : ili dormis inter la brakoj unu de la alia .
Kiam ili komencis paroli , la unuaj nomoj , kiujn ili uzis , estis frato"kaj fratino . " La infaneco , kiu konas pli amemajn karesojn , ne konas pli dolcxajn nomojn .
La edukado pliigis ilian amikecon , gxin utiligante por iliaj reciprokaj bezonoj .
Baldaux cxio rilatanta la mastrumadon , purecon , preparadon de modesta mangxo , estis la laborkampo de Virginio , kaj sxiaj laboroj cxiam elvokis la lauxdojn kaj kisojn de sxia frato .
Li sencxese agis ; li fosis en la gxardeno kun Domingo aux , kun hakileto en la mano , li sekvis lin en la arbarojn ;
kaj , se dum tiuj iroj , bela floro , bona frukto aux birdnesto aperis antaux li , por ilin alporti al sia fratino li tuj surrampis la arbon , ecx se ili estis sur gxia supro .
Kiam oni renkontis unu el ili en iu loko , oni estis certa , ke la alia ne estas malproksima .
Iun tagon , kiam mi malsupreniris de la pinto de cxi=tiu monto , mi ekvidis cxe la gxardenlimo Virginion kuranta hejmen , kun la kapo kovrita per sia jupo , kiun sxi levis malantauxe por sin sxirmi kontraux pluvego .
Estante malproksime , mi kredis , ke sxi estas sola , sed alirinte por helpi al sxi , mi vidis , ke per la brako sxi tenas Pauxlon , preskaux tute envolvitan en la sama sxirmilo , ridante ambaux pro la elpenso de tiu nova pluvombrelo .
Tiuj du cxarmaj kapoj , sub tiu sxvelblovata jupo , rememorigis min pri la infanoj de Leda , enfermitaj en la sama konko .
Ilia sola zorgo estis placxi unu=la=alian kaj sin interhelpi .
Cetere ili estis malkleraj kiel kreoloj kaj sciis nek legi , nek skribi .
Ili ne okupis sin pri tio , kio okazis en la antikva kaj malproksima tempo : ilia scivolemo ne celis trans tiun=cxi monton .
Ili kredis , ke la mondo finigxas tie , kie limigxas ilia insulo , kaj ili ne imagis ion ameblan en loko , kie ili ne estas .
Ilia reciproka amo kaj la amo al la patrinoj sole okupis ilian animan agemon .
Neniam senutilaj sciencoj ilin plorigis ;
neniam lecionoj de malgaja moralo ilin enuigis .
Ili ne sciis , ke oni ne rajtas sxteli , cxar cxio inter ili estis komuna ; nek ke oni ne rajtas esti malsobra , cxar ili havis lauxvole simplajn nutrajxojn ;
nek esti mensogema , cxar ili bezonis nenion kasxi .
Neniam oni terurigis ilin , dirante , ke Dio severege punos la sendankajn infanojn ; cxe ili la filan amon naskis la amo patrina .
Oni instruis al ili pri religio nur tion , kio faras gxin aminda , -L kaj se ili ne pregxis longtempe en la pregxejo , cxie kie ili estis , en la domo , sur la kampoj , en la arbaroj , ili levis al la cxielo senkulpajn manojn kaj prezentis koron plenan de amo al siaj patrinoj .
Tiel forpasis ilia plej juna infaneco , kiel bela tagigxo anoncanta belan tagon .
Jam ili kun siaj patrinoj partoprenis en la mastrumajxoj .
Tuj kiam la koka krio anoncis la revenon de la matenrugxo , Virginio levigxis , cxerpis akvon el proksima fonto kaj reiris hejmen por prepari la matenmangxon .
Poste , kiam la suno ornamis la pintojn de tiu montozono , Margarito kaj sxia filo iris al sinjorino de La Tour ; tiam ili cxiam kune komencis pregxon sekvatan de matenmangxo ;
ofte ili faris tion sidante antaux la pordo , sur herbo , sub lauxbo de bananarboj , kiuj liveris al ili samtempe tute pretan mangxajxon per siaj nutremaj fruktoj , kaj tablotukojn per siaj longaj , largxaj , glataj folioj .
Saniga kaj malmanka nutrajxo rapide kreskigis la korpojn de tiuj gejunuloj , kaj dolcxa edukado montris en ilia fizionomio la purecon kaj kontentecon de ilia animo . Virginio estis nur dekdujara ;
sxia talio jam estis pli=ol duone formita ; grandaj blondaj haroj ombris sxian kapon ; sxiaj bluaj okuloj kaj kvazaux koralaj lipoj plej agrable brilis sur sxia juneca vizagxo ;
ili cxiam akordigxe ridetis , kiam sxi parolis ;
sed kiam sxi silentis , ilia natura klineco al la cxielo faris ilin tre sentesprimaj kaj ecx iom melankoliaj .
La vira karaktero de Pauxlo montrigxis jam en la frauxligxaj cxarmoj .
Lia talio estis pli alta ol la talio de Virginio ;
lia viza- gxa koloro pli bruna , lia nazo pli agleca kaj liaj nigraj okuloj estus estintaj iom fieremaj , se la kvazaux penikaj forradiantaj okulharoj ne farus ilin plej dolcxegaj .
Kvankam li cxiam movis sin , tuj kiam lia fratino aperis , li trankviligxis kaj sidigxis apude .
Ofte ili nenion diris dum la tuta mangxo .
Tamen sinjorino de La Tour , vidante ke sxia filino tiel cxarmoplene kreskas , sentis , ke sxia malkvieteco pliigxas kun sxia amemo ;
sxi diris al mi kelkfoje : Se mi mortus , kio okazus al la malricxa Virginio ?
" Sxi havis en Francujo onklinon , nobelan , ricxan , maljunan kaj pieman , kiu tiel malkompate rifuzis helpon , kiam sxi edzinigxis kun sinjoro de La Tour , ke sxi promesis nenion plu peti de sxi , en kia ajn okazo .
Sed igxinte patrino , sxi ne timis plu honton de forrifuzoj .
Sxi skribis al sia onklino pri la neatendita morto de sxia edzo kaj la embaraso , en kiu sxi estas , senhelpa , for de sia patrujo kaj sxar- gxata de infano .
Sxi ne ricevis respondon .
Antauxe fieranima , sxi ne sxanceligxis humiligi sin kaj maltimis la riprocxojn de sia parencino , kiu neniam estis pardoninta sxian edzinigxon kun viro nenobela , kvankam virta .
Sxi do skribis al sxi , uzante cxiujn okazojn por veki sxian kompaton al Virginio .
Sed multaj jaroj pasis , kaj sxi ne ricevis ian memorsignon de sxi .
Fine , en 1738 , tri jarojn post la alveno de sinjoro de La Bourdonnais sur cxi=tiun insulon , sinjorino de La Tour eksciis , ke tiu insulestro havas leteron de sxia onklino por transdoni al sxi .
Tuj sxi kuris al Port-Louis , ne timante nun sin montri en malbona vestajxo , cxar la patrina gxojo maltimigas la mokon .
-R Sinjoro de La Bourdonnais efektive donis al sxi leteron de sxia onklino .
Tiu=cxi sciigis al sia nevino , ke sxi tute meritas sian sorton , cxar sxi edzinigxis kun aventuristo , dibocxulo ;
ke la pasioj entenas sian propran punon , ke la frutempa morto de sxia edzo estis justa puno de Dio ;
ke sxi pli bone agis , forirante en koloniojn ol se sxi estus restinta en Francujo por tie senhonorigi sian familion ;
ke sxi entute estas en tauxga lando , kie cxiuj ricxigxas , escepte la maldiligentuloj .
Tiel riprocxante , sxi fine lauxdis sin mem : por eviti , sxi diris , la ofte malfelicxajn sekvojn de geedzeco , sxi cxiam rifuzis edzinigxi .
La vera afero estis , ke , ambiciema , sxi volis edzinigxi nur kun nobelego ;
sed kvankam en la kortego oni indiferentas pri cxio , escepte de la mono , neniu volis ligigxi kun tiel malbela kaj senkora frauxlino , malgraux sxia ricxegeco .
Sxi aldonis en postskribo , ke tamen sxi forte rekomendis sxin al sinjoro de La Bourdonnais .
Efektive sxi rekomendis sxin , sed , laux la nuna ofta kutimo , kiu faras la protektanton pli timinda ol estus vera malamiko : por pravigi antaux la insulestro sian malbonkorecon por sia nevino , sxi kalumniis sxin , sxajnante sxin kompati .
Sinjorino de La Tour , kiun neniu indiferentulo povis vidi seninterese aux senrespekte , estis severe akceptita de sinjoro de La Bourdonnais antauxavertita kontraux sxi .
Vi estas la malpravulino .
" Sinjorino de La Tour reiris hejmen kun la koro plena de doloro kaj maldolcxeco .
Alveninte , sxi sidigxis , sur la tablon jxetis la leteron de sia onklino kaj diris al la amikino : Jen la sekvo de dek=unu jaroj da paciencado !
" Sed , cxar en la aro nur sinjorino de La Tour sciis legi , sxi reprenis la leteron kaj legis gxin antaux la tuta kunveninta familio .
Apenaux sxi finis , Margarito tuj ekkriis : Cxu ni bezonas viajn parencojn ?
Cxu Dio nin forlasis ?
Gxi sola estas nia patro .
Cxu ni ne vivis felicxe gxis nun ?
Kial do cxagrenigxi ?
Vi ne havas kuragxon .
" -L Kaj vidante , ke sinjorino de La Tour ploras , sxi cxirkauxprenis sxin en siaj brakoj : Kara amikino !
" sxi kriis , kara amikino !
" -R Sed sxiaj propraj ekploroj konfuzis sxian vocxon .
Vidante tion , Virginio , ekploregante , premis alterne la manojn de sia patrino kaj de Margarito kontraux sian busxon kaj bruston ;
kaj Pauxlo , kun koleregaj okuloj , kriis , krispis la pugnojn , piedbatis , ne sciante kiun ataki .
... bona mastrino !
... patrino !
... ne ploru !
" Tiel dolcxaj amikajxoj forigis la cxagrenon de sinjorino de La Tour ;
sxi cxirkauxprenis Pauxlon kaj Virginion kaj diris kontente : Infanoj miaj , vi estas la kauxzo de mia cxagreno ; sed vi estas mia gxojo .
Ho ! karaj infanoj , la malfelicxo venis al mi nur de malproksime ; la felicxo estas tute apud mi .
" Pauxlo kaj Virginio ne komprenis ;
sed kiam ili vidis sxin trankvila , ili ridetis kaj karesis sxin .
Tiel ili dauxrigis la felicxan vivadon kaj tio=cxi restis nur kvazaux fulmotondro dum bela sezono .
La bonaj emoj de tiuj infanoj cxiutage pliigxis .
Iun dimancxon , je matenrugxo , kiam la patrinoj estis foririntaj al la pregxejo Pamplemousses por la unua meso , forkurinta negrino aperis sub la bananarbojn cxirkaux la logxejo ;
sxi estis malgrasega kvazaux skeleto , kaj estis vestita nur de visxtuka peco metita cxirkaux la lumboj .
Sxi jxetis sin al la piedoj de Virginio , kiu preparis la familian matenmangxon , kaj diris : Juna frauxlino , kompatu al mizera forkurinta sklavino ;
de unu monato mi vagas sur tiuj montoj , turmentata de malsato , ofte persekutata de cxasistoj kaj iliaj hundoj .
Mi forkuris de mia mastro , ricxa logxanto cxe la Nigra rivero ; li agis kun mi , kiel vi povas vidi .
" Kaj samtempe sxi montris sian korpon strekita de profundaj cikatroj kauxzitaj de skurgxobatoj . Poste sxi aldonis : Mi volis dronigi min ;
sed eksciinte , ke vi logxas cxi=tie , mi diris : cxar ekzistas ankoraux bonaj blankuloj en cxi=tiu lando , mi ne bezonas ankoraux morti .
" Virginio , tute kortusxita , respondis : Rekuragxigxu , malfelicxulino ! Mangxu , mangxu !
" Kaj sxi donis la preparitan matenmangxon .
En kelkaj momentoj la sklavino gxin tute englutis .
Virginio , vidante , ke sxi estas satigita , diris : Malfelicxa virino !
Mi intencas peti pardonon de via mastro ;
vidante vin , li kompatos ;
cxu vi volas , ke mi konduku vin al li ?
" Angxelo de Dio , respondis la negrino , mi sekvos vin kien ajn .
" Virginio vokis sian fraton kaj petis , ke li sxin akompanu .
La forkurinta sklavino kondukis ilin laux mezarbaraj vojetoj , tra altaj montoj , kiujn ili malfacile suriris kaj largxaj riveroj , kiujn ili trairis .
Fine , en la tagmezo , ili alvenis malsupren de monteto , cxe la rando de Nigra rivero .
Ili tie vidis bone konstruitan domon , grandegajn plantejojn kaj multajn sklavojn okupatajn per cxiuspecaj laboroj .
Ilia mastro promenis inter ili , kun pipo en la busxo kaj stangeto en la mano .
Li estis altkreska , malgrasa , olivkolora kun kavaj okuloj kaj nigraj unuigxantaj brovoj .
Virginio , kortusxata , tenante Pauxlon cxe la mano , alproksimigxis al la mastro kaj petis , ke li pardonu al sia sklavino , kiu staras kelkajn pasxojn poste .
La mastro unue ne multe atentis tiujn malricxe vestitajn infanojn ;
sed , kiam li rimarkis la elegantan talion de Virginio , sxian belan blondan kapon sub blua cxapelo kaj auxdis la dolcxan sonon de sxia vocxo , tremanta , kiel sxia tuta korpo , kaj petanta tiun pardonon , li deprenis sian pipon el la busxo kaj , levante sian bastonon al la cxielo , li jxuris , kun terura blasfemo , ke li pardonas sian sklavinon , ne pro amo al Dio , sed pro amo al sxi .
Virginio tuj signalis al la sklavino , ke sxi aliru sian mastron , kaj sxi forkuris , sekvata de Pauxlo .
Ili kune resupreniris la flankon de la monteto , de kiu ili venis , cxe gxia supro ili sidigxis sub arbon , premitaj de laceco , soifo kaj malsato .
Ili marsxis , ne ekmangxinte , pli ol kvin leuxkojn de la sunlevigxo .
Pauxlo diris al Virginio : Fratino mia , estas pli=ol tagmeze : vi malsatas kaj soifas ;
ni ne trovos nutrajxon tie=cxi ;
ni remalsupreniru la monton kaj petu mangxajxon de la mastro de la sklavino . " Ho !
ne ! amiko , respondis Virginio , li tro timigis min .
Rememoru tion , kion diras kelkfoje nia patrino : La pano de la malbonulo plenigas la busxon per sxtonajxo .
" Kion do ni faru , diris Pauxlo ;
tiuj cxi arboj produktas nur malbonajn fruktojn ;
ne estas ecx tamarindo-citrono por vin sensoifigi .
" Dio kompatos al ni , diris Virginio ;
li auxdas la birdetojn , kiuj petas nutrajxon .
" Apenaux sxi diris tiujn vortojn , ili auxdis bruon de fonto falanta el najbara sxtonego .
Ili kuris al gxi kaj , sensoifiginte sin per gxia kristalklara akvo , ili kolektis kaj mangxis iom da kreso kreskanta sur gxiaj bordoj .
Rigardante cxi tien kaj tien , cxu ili trovos ian pli nutran mangxajxon , Virginio ekvidis junan palmon inter la arboj .
La brasiko , kiun entenas la supro de tiu arbo inter siaj folioj , estas tre bona mangxajxo ;
sed kvankam la arbotrunko ne estis pli dika ol kruro , tamen gxi estis alta pli=ol sesdek futojn .
Vere , la ligno de tiu arbo konsistas nur el fadenajxaro ;
sed gxia alburno estas tiel malmola , ke gxi malakrigas la plej bonajn hakilojn , kaj Pauxlo ecx ne havis trancxilon .
Li pensis ekbruligi la malsupron de tiu palmo : alia embaraso ;
li ne havis fajrosxtonon , kaj cetere en tiu tiel sxtonplena insulo , oni apenaux povus trovi fajrosxtonon .
Neceso kreas lertecon kaj ofte la plej utilajn eltrovajxojn ni sxuldas al la plej mizeraj homoj .
Pauxlo decidis bruligi fajron laux la negra maniero ;
Li kolektis sekajn herbojn kaj aliajn brancxojn kaj ekbruligis la malsupron de la palmo , kiu baldaux frakase falis .
La fajro ankaux utilis al li por senigi la brasikon de gxiaj longaj , lignecaj kaj pikemaj folioj .
Virginio kaj li mangxis parton de tiu brasiko krude kaj la alian post kuiro sur cindro , kaj ili trovis ambaux same tre bongustajn .
Ili faris tiun simplegan mangxon , gxojigitaj de la memoro pri la bona ago matene farita ; sed tiun gxojon konfuzis la nedubebla malkvieteco de iliaj patrinoj pro tiu longa foresto .
Virginio ofte parolis pri tio .
Tamen Pauxlo , kiu sin sentis denove forta , certigis , ke ili tuj trankviligos siajn familiojn .
Post la tagmangxo ili estis tre embarasitaj , cxar ili ne havis plu gvidanton por ilin rekonduki hejmen .
Pauxlo , kiu miris pro nenio , diris al Virginio : Nia dometo sidas cxe la flanko de la tagmeza suno , same kiel hodiaux matene , ni devas suriri la tripintan monton , kiun vi povas vidi tie .
Nu , ni marsxu , amikino .
" Tiun monton oni nomas la Tri mamoj , cxar gxiaj pintoj estas mamformaj .
Ili do malsupreniris la monteton de la Nigra rivero norde , kaj alvenis post unu horo sur la randon de largxa rivero , baranta la vojon .
Tiu insula parto , tute kovrata de arbaroj , estas tiel malmulte konata , ecx nuntempe , ke multaj el gxiaj riveroj kaj montoj ecx ne havas ankoraux nomon .
La rivero , sur kies bordo ili estis , sxauxme fluis sur sxtonoj .
La bruo de la akvo timigis Virginion ;
sxi ne kuragxis trairi piede la riveron .
Tiam Pauxlo prenis Virginion sur sian dorson kaj , tiel sxargxita , pasxis sur la glitigaj riveraj sxtonegoj , malgraux la bruego de la akvo . Ne timu , li diris , kun vi , mi sentas min forta .
Se la logxanto de la Nigra rivero estus al vi rifuzinta pardonon al sia sklavino , mi estus batigxinta kun li .
" Kiel , diris Virginio , kun tiel alta kaj malbona viro ?
Al kia dangxero mi vin elmetis !
Dio mia !
Kiel malfacile estas fari la bonon !
Nur la malbono estas facile farebla .
" Kiam Pauxlo alvenis sur la riveran bordon , li volis daux- rigi la iradon , sxargxita de sia fratino , kaj li esperis supreniri la monton Trimaman , kiun li vidis je duona mejlo antaux si ;
sed baldaux la fortoj mankis kaj li devis sxin meti teren kaj ripozi apude .
Virginio tiam diris : Frato , la tago mallumigxas ;
vi havas ankoraux forton , dum la mia ekmankas ; lasu do min cxi=tie kaj reiru sola hejmen por trankviligi niajn patrinojn .
" Ho ! ne , diris Pauxlo , mi ne lasos vin . Se noktigxas , dum ni estas en cxi=tiu arbaro , mi ekbruligos fajron , mi faligos palmon , vi mangxos gxian brasikon kaj per gxiaj folioj mi faros al vi rifugxejon .
" Tamen Virginio , iom ripozinte , kolektis sur trunko de maljuna arbo , klininta sur la riverbordo , longajn skolopendrajn ( cervlangajn ) foliojn , kiuj kreskis el gxia trunko ;
sxi faris el tio kvazaux- sxuetojn , per kiuj sxi cxirkauxis siajn piedojn , vunditajn de la vojsxtonoj ;
cxar , pro sia rapidemo esti utila al la sklavino , sxi forgesis vesti la piedojn .
Sentante , ke la malvarmeteco de tiuj folioj refortigas sxin , sxi rompis bambuan bran- cxon kaj ekmarsxis , sin apogante per unu mano sur tiun kanon kaj per la alia sur sian fraton .
Tiamaniere ili malrapide vojiris tra la arbaro ;
sed la alteco de la arboj kaj la denseco de la foliaro baldaux kasxis al iliaj okuloj la monton Trimaman , al kiu ili celis , kaj ecx la subirantan sunon .
Post kelka tempo ili senrimarke forlasis la surmarsxitan vojeton , kiun ili gxis tiam sekvis kaj ili trovigxis en senelireja kvazauxlabirinto da arboj , lianoj kaj sxtonegoj .
Pauxlo , tre ekscitita , sidigis Virginion kaj sercxis cxi=tie kaj tie vojon el tiu dika densajxo ;
sed li vane lacigxis .
Li supreniris altan arbon , por almenaux ekscii , kie estas la monto Trimama , sed li vidis cxirkaux si nur arbopintojn , de kiuj kelkaj estis lumigataj de la lastaj radioj de la subiranta suno .
La ombro de la montoj jam kovris la arbaron en la valoj ;
la vento kvietigxis , kiel okazas cxe la subiro de la suno ;
mallauxta silento regas en tiuj izolejoj kaj oni auxdis nur blekojn de cervoj , sercxantaj rifugxejon en tiuj senhomaj lokoj .
Pauxlo , esperante , ke iu cxasisto povos lin auxdi , kriis laux sia tuta forto : Venu , helpu al Virginio !
" Premita de laceco kaj cxagreno , Pauxlo tiam malsupreniris la arbon : li sercxis rimedon por tie pasigi la nokton ;
sed estis nek fonto , nek palmo , ecx ne seka ligna brancxajxo tauxga por ekbruligi fajron .
Li tiam spertis la nesuficxecon de sia kapablo kaj li ekploris .
Virginio diris : Ne ploru , amiko , se vi ne volas min cxagreni .
Mi estas kauxzo de cxiuj viaj malfelicxoj kaj de la malkvieteco de niaj patrinoj .
Oni devas nenion fari , ecx bonon , ne petinte konsilon de siaj gepatroj .
Ho ! mi ja estis malsagxa !
" Kaj sxi ekploris .
Tamen sxi diris al Pauxlo : Ni pregxu Dion , frato mia , kaj li kompatos al ni .
" Apenaux ili finis sian pregxon , ili auxdis bojon .
Tio cxi estas la hundo de iu cxasisto , kiu venas vespere por mortigi cervojn en embusko , diris Pauxlo .
Iom poste , la bojado pliigxis .
Al mi sxajnas , diris Virginio , ke tio=cxi estas Fidela , la hundo de nia dometo : jes , mi rekonas gxian vocxon ;
cxu ni estus tiel proksime al nia hejmo kaj jam cxe nia monto ?
" Efektive iom poste Fidela aperis cxe iliajn piedojn , bojante , blekante , gxemante kaj ilin cxirkauxkaresante .
Ili ne ankoraux sensurprizigxis , kiam ili ekvidis Domingon alkuranta .
Je la alveno de tiu bona negro , ploranta pro gxojo , ili ankaux ekploris , ne kapablante diri ecx unu vorton .
Kiam Domingo rekonsciis : Ho , junaj gemastroj , li diris , kiel malkvietaj estas viaj patrinoj !
kiel ili miris , ne revidante vin post la reveno el la pregxejo , al kiu mi akompanis ilin !
Mario , kiu laboris ie en la logxejo , ne povis diri , kien vi iris .
Mi iris kaj reiris cxirkaux la domo , ne sciante , kie sercxi .
Fine mi prenis viajn malnovajn vestojn , mi flarigis ilin al Fidela kaj tuj , kvazaux tiu besto komprenus min , li eksercxis viajn pasxojn ;
li kondukis min , cxiam movante la voston , gxis la Nigra rivero .
Tie , mi eksciis de iu logxanto , ke vi rekondukis al li forkurintan negrinon kaj ke li konsentis pardoni al sxi !
Sed kia pardono !
Li montris sxin al mi , ligita al ligna sxtipo , kun cxeno cxe la piedoj kaj fera trikrocxa cxirkauxkolo .
De tie Fidela , cxiam flaresplorante , kondukis min sur la Nigran riveron , kie li ankoraux haltis bojante : tio okazis sur la vindo de fonto , apud renversita palmo kaj ankoraux fumanta fajro .
Fine li kondukis min tien cxi : ni estas sub la monto Trimama kaj ni devas marsxi ankoraux kvar mejlojn gxis nia hejmo .
Nu , mangxu kaj refortigxu .
" Li prezentis al ili kukon , fruktojn kaj grandan nuksbotelon , plenan de trinkajxo konsistanta el akvo , vino , citronsuko , sukero , muskato ;
iliaj patrinoj gxin preparis por ilin refortigi kaj sensoifigi .
Virginio sopiris , rememorante pri la malfelicxa sklavino kaj la maltrankvileco de iliaj patrinoj .
Multfoje sxi ripetis : Ho ! kiel malfacile estas fari la bonon .
" Dum Pauxlo kaj sxi refortigis sin , Domingo ekbruligis fajron kaj , sercxinte inter la sxtonoj tordecan lignon , kiu brulas malvelka , jxetante grandan flamon , li faris per gxi torcxon , kiun li bruligis , cxar jam estis nokto .
Sed li estis multe pli embarasita , kiam ili volis ekiri : Pauxlo kaj Virginio ne povis plu marsxi ;
iliaj piedoj estis sxvelintaj kaj tute rugxaj .
Domingo ne sciis , cxu li devas iri malproksimen por peti helpon aux pasigi la nokton kun ili en tiu loko .
Kie estas la tempo , li diris , kiam mi portis vin ambaux samtempe en miaj brakoj ?
Sed nun vi estas altaj kaj mi estas maljuna .
" Dum lia sxanceligxo , aro da fÃ¶rkurintaj negroj aperis je dudeko da pasxoj .
La estro de tiu bando , proksimigxante al Pauxlo kaj Virginio , diris : Bonaj geblankulidoj , ne timu ;
hodiaux matene ni vidis vin preterirantajn kun negrino de la Nigra rivero ;
vi iris por peti pardonon por sxi de sxia malbona mastro : ni danke reportos vin hejmen sur niaj sxultroj .
" Li tiam signalis kaj kvar fortikaj forkuruloj tuj faris portilon per brancxoj kaj lianoj , sur gxin metis Pauxlon kaj Virginion , levis ilin sur siajn sxultrojn kaj ekvojiris , dum la tuta bando gxoje benis ilin kaj Domingo pasxis antauxe kun sia torcxo .
Virginio , kortusxita , diris al Pauxlo : Ho , amiko !
Neniam Dio lasas bonfaron sen rekompenco .
" Ili alvenis noktomeze cxe la malsupro de sia monto , kies deklivojn lumigis kelkaj fajroj .
Apenaux ili eksupreniris , ili auxdis vocxojn kriantajn : Cxu vi , infanoj miaj ?
" Ili respondis kun la negroj : Jes , jen estas ni !
" kaj ili baldaux ekvidis siajn patrinojn kaj Marion alvenantaj kun flamantaj brulbrancxoj .
Malsagxaj infanoj , diris sinjorino de La Tour , de kie vi venas ?
Kiel multe vi maltrankviligis nin !
" Ni venas , diris Virginio , de la Nigra rivero , kie ni petis la mastran pardonon por kompatinda forkurinta sklavino , al kiu mi donis la familian matenmangxon , cxar sxi estis mortanta pro malsato ;
kaj jen tiuj vagistaj negroj rekondukis nin .
" Sinjorino de La Tour , ne povante paroli , kisis sian filinon ;
kaj Virginio , sentante sian vizagxon malsekigatan de la patrinaj larmoj , diris : Vi pagas al mi por cxiuj miaj suferoj .
" Margarito , gxojega , cxirkauxpremis Pauxlon kaj diris : Kaj vi ankaux , filo mia , vi bone agis !
" Kiam ili alvenis en siajn dometojn , ili donis nutrajxon al la vagistaj negroj , kiuj reiris en la arbaron , dezirante al ili cxiaspecajn sukcesojn .
Por tiuj familioj cxiu tago estis felicxa kaj paca .
Nek envio , nek gloramo ilin turmentis .
Ili ne deziris ekstere vanan famon , akiratan per intrigado kaj perdeblan per kalumnio ;
ili kontentigxis , estante siaj propraj atestantoj kaj jugx- antoj .
En tiu insulo , kiel en cxiuj euxropaj kolonioj , oni avidas nur pri malicaj anekdotoj , kaj iliaj virtoj , ecx iliaj nomoj estis nekonataj .
Nur kiam preteriranto , pasante sur la vojo al Pamplemousses , demandis al kelkaj logxantoj sur la ebenajxo : Kiu logxas tie supre en tiuj dometoj ?
" oni respondis , ne konante ilin : Ili estas bonaj homoj .
" Tiel la violoj , sub domajxoj , malproksimen dissendas sian dolcxan odoron , kvankam ili estas ne vidataj .
Ili tute ne parolis pri la malbonajxoj de la aliaj homoj , cxar tio=cxi , kvankam sxajne justema , nepre inklinas la koron al malamo aux al hipokriteco ;
estas ja neeble ne malami la homojn , se oni kredas ilin malbonaj kaj vivi kun la malbonuloj , ne kasxante sian malamon al ili sub sxajna afableco .
Tiel la mallauxdo de aliaj devigas nin malami aux la aliajn aux nin mem .
Sed ne opiniante pri homoj aparte , ili nur parolis pri la rimedoj bone agi por cxiuj gxenerale , kaj , kvankam ili tion ne povis , ili tamen tion sencxese deziris , kaj tio=cxi faris ilin cxiam bonfaremaj .
Vivante en izoleco , anstataux farigxi homevitemaj , ili do farigxis pli homamaj .
Se skandala anekdotaro de la societo ne estis temo por iliaj interparoloj , la naturo ilin plenigis per cxarmo kaj gxojo .
Ili rave admiris la potencon de la Providenco , kiu , per iliaj manoj , naskis inter tiuj senfruktaj sxtonegoj la malmankon , cxarmojn kaj plezurojn purajn , simplajn kaj cxiam renovigxantajn .
Pauxlo , dekdujare , estis pli fortika kaj pli inteligenta ol dekkvinjara euxropano ;
li plibeligis tion , kion nur kulturis Domingo .
Li iris kun li en la proksiman arbaron por elradikigi junajn plantojn de citron- kaj orangxarboj , de tamarindarboj , kies ronda kapo estas tiel bele verda ;
de daktilarboj , kies frukto estas plena de dolcxa kremo odoranta kvazaux orangxfloro .
Li plantis tiujn jam grandajn arbojn cxirkaux la sxtonega zono .
Li tie semis arbograjnojn , kiuj havas florojn aux fruktojn jam en la dua jaro , nome agatio , de kiu cxirkauxpendas kvazaux lustraj kristaloj , longaj blankaj floraroj ;
persa siringo , kiu rekte altigas al la cxielo siajn lingrizajn girlandojn ;
papajo , kies senbrancxa trunko , formita kiel kolono ornamita de verdaj melonoj , portas kapitelon el largxaj folioj , similaj al la figarbaj .
Li ankaux plantis grajnojn kaj kernojn de terminalioj , mangarboj , avokadoj , psidioj , iakoj , kaj jambozioj . La plimulto de tiuj arboj liveris al sia juna mastro ombron kaj fruktojn .
Lia laborema mano fruktodonigis ecx la plej senproduktemajn lokojn de tiu korto .
Diversaj alooj , kun raketformaj brancxoj sxargxataj de flavrugxe striataj floroj , dornaj kaktoj superis la nigrajn kapojn de la sxtonegoj kaj sxajnis atingi gxis la longaj lianoj , sxargxataj de bluaj aux skarlataj floroj , pendantaj cxi=tie kaj tie sur la montaj krutegajxoj .
Li arangxis tiujn vegetajxojn tiel , ke oni povis gxui ilian vidajxon unurigarde .
Meze de tiu loko li plantis malaltajn herbojn , poste arbetojn kaj mezaltajn arbojn kaj fine grandajn arbojn , kiuj borderis la cxirkauxon : tiamaniere tiu vasta enfermajxo sxajnis , el sia centro , kvazaux verda , flora kaj frukta amfiteatro , enhavanta legomajn kreskajxojn , herbejlimojn , riz- kaj tritik-kampojn .
Sed aran- gxante tiujn vegetajxojn laux sia plano , li ne disigxis de la difinoj de la naturo : gvidata de gxiaj montroj , li metis en la altaj lokoj la kreskajxojn , kies semoj estas flugemaj , kaj sur la rando de la akvo la kreskajxojn , kies grajnoj emas flosi .
Tiel cxiu vegetajxo kreskis en sia tauxga sidejo kaj cxiu loko ricevis naturan ornamajxon per sia vegetajxo .
La akvo , fluanta de la supro de tiuj sxtonegoj , formis en la fundo de la valo jen fontojn jen largxajn kvazauxspegulojn , kiuj rebrilis inter la verdajxaro la florajn arbojn , la sxtonegojn kaj la cxielan bluon .
Malgraux la malebeneco de tiu terajo , cxiuj plantejoj estis kaj tusxeblaj kaj videblaj .
Ni ja helpis al li per niaj konsiloj kaj subtenoj por tion efektivigi .
Li arangxis vojeton , kondukanta cxirkaux tiu=cxi enfermajxo kaj kies kelkaj brancxoj atingis la centron .
Li uzis la plej malglatajn lokojn kaj akordigis , laux la plej lerta harmonio , la promeneblecon kun la termalebeneco , la dornajn arbojn kun la sovagxaj .
El tiu grandega kvanto da rulantaj sxtonoj , kiuj nun embarasas tiujn vojojn kaj multajn lokojn de la insulo , li formis , cxi=tie kaj tie , piramidojn , en kies sxtupoj li miksis teron kaj radikojn de rozujoj , poincianoj kaj aliajn arbetojn , kreskantaj sur la sxtonegoj .
En malmulte da tempo tiuj malhelaj kaj krudaj piramidoj tegigxis per verdajxoj aux plej belaj floroj .
Sulkegoj , borderataj de malnovaj klinigxantaj arboj , formis arkefleksitajn , nevarmigeblajn kavojn , kie oni refresxigxis dum la tago .
Vojeto kondukis al sovagxa arbareto , en kies mezo kreskis fruktosxargxita kulturarbo , sxirmata kontraux la ventoj .
Tie estis grenejo , cxi=tie fruktejo .
Trans tiu aleo oni vidis la dornetojn ;
trans tiu alia oni vidis la neatingeblajn montosuprojn .
Sub densa arbareto de tatamakoj kunplektitaj kun lianoj oni ne distingis plu ian objekton dum la tagmezo ;
sur la pinto de cxi=tiu najbara sxtonego , elflankigxanta el la monto , oni vidis cxiujn ajxojn de tiu korto kaj , malproksime , la maron , kie aperis kelkfoje sxipo alvenanta aux reveturanta Euxropon .
Sur tiu sxtonego la familioj vespere kunvenis , silente gxuante la aeran fresxecon , la floran odoron , la fontan murmuron kaj la lastajn harmoniojn de la lumo kaj de la ombroj .
Nenio estis pli agrabla ol la nomoj donitaj al la plej cxarmaj rifugxejoj de tiu labirinto .
La sxtonego , pri kiu mi jxus parolis , de kie oni vidis min venanta tre malproksime , estis nomata la Eltrovejo de amikeco .
En siaj ludoj , Pauxlo kaj Virginio plantis tie bambuon , sur kies supron ili levis blankan tuketon por signali mian alvenon , same kiel oni altigas flagon sur la najbara monto , kiam oni ekvidas sxipon sur la maro .
Venis al mi la ideo gravuri skribajxon sur la trunkon de tiu arbeto .
Se mi havis plezuron en miaj vojagxoj , vidante statuon aux antikvan monumenton , mi havas ankoraux pli grandan legante bone verkitan surskribajxon : sxajnas al mi tiam , ke homa vocxo eliras el la sxtono , auxdigxas tra la jarcentoj kaj , alparolante la homon meze de la dezertoj , diras , ke li ne estas sola , ke aliaj homoj en tiuj samaj lokoj sentis , pensis , suferis same kiel li .
Se tiu surskribo estas farita de ia antikva , ne plu ekzistanta nacio , gxi vagigas nian animon tra la senfinajxo kaj pruvas gxian senmortecon , montrante , ke penso postvivis ecx la ruinon de imperio .
Mi do skribis sur la flagmasto de Pauxlo kaj Virginio cxi tiujn Horaciajn versojn : Fratres=Helenae , lucida sidera Ventorumque regat pater Obstrictis aliis , praeter Iapyga !
Mi gravuris tiun Virgilian verson en la sxelon de tatamako , cxe kies ombrajxo Pauxlo kelkfoje sidis por rigardi la malproksime movigxantan maron : Fortunas at ille deos qui novit agrestes !
Kaj felicxa kiu konas kampajn diajxojn !
Kaj tiun alian super la pordo de la dometo de sinjorino de La Tour , en kiu okazis la kunvenoj : At secura quies , et nescia fallere vita .
Tie kvieta sagxec' kaj vivo ne scias trompadi .
Sed Virginio ne aprobis miajn latinajxojn ;
sxi diris ke tio , kion mi metis sur sxian montrilstangon , estas tro longa kaj tro klera .
Mi pli amus , sxi diris : cxiam agitata , sed konstanta .
" Tiu cxi devizo , mi respondis , pli bone konvenus por la virto .
" Mia penso sxin rugxigis .
Tiuj felicxaj familioj alsignis siajn sentemajn animojn al cxio ilin cxirkauxanta .
Ili plej ameme nomis la objektojn sxajne plej indiferentajn .
Rondo da orangx- , bananarboj kaj jambozioj plantitaj cxirkaux herbejo , en kies mezo Virginio kaj Pauxlo kelkfoje dancis , estis nomata Kunakordigxo .
Malnovan arbon , sub kies ombro sinjorino de La Tour kaj Margarito estis reciproke rakontintaj siajn malfelicxajxojn , oni nomis Visxitaj ploroj .
Ili nomis Britujo kaj Normandujo malgrandajn terajxojn , en kiuj ili semis grenon , fragojn kaj pizojn .
Domingo kaj Mario , laux la ekzemplo de siaj mastrinoj , rememorante pri siaj naskolokoj en Afriko , nomis Angolo kaj Fujpinto du lokojn , kie kreskis la herbo , per kiu ili faris korbojn kaj kie ili plantis krescencion .
Tiel per tiuj produktajxoj de sia klimato , la elpatrujigxintaj familioj konservis la dolcxajn iluziojn de sia lando kaj kvietigis la bedauxrojn al gxi en fremda tero .
Ho ve !
vivplenaj estis tiuj cxarme nomataj arboj , fontoj , sxtonegoj , en tiu nun renversita loko kiu , simila al greka kampo , prezentas nur ruinajxojn kaj kortusxajn nomojn .
Sed , el cxio enfermita en tiu enmontajxo , nenio estis pli agrabla ol la Ripozejo de Virginio .
Malsupre de la sxtonego Eltrovejo de amikeco , estas sulkajxo , el kiu eliras fonto , kiu formas tuj cxe sia fonto marcxajxeton , en delikata herbejo .
Kiam Margarito naskis Pauxlon , mi donacis al sxi hindan kokosnukson , kiun oni iam donis al mi ; sxi plantis tiun frukton sur la bordon de tiu marcxajxeto , por=ke la devenonta arbo iam estu kvazaux kalkulsigno pri la agxo de sxia filo .
Sinjorino de La Tour , laux sxia ekzemplo , plantis alian , en simila celo , tuj kiam sxi naskis Virginion .
El tiuj du fruktoj kreskis du kokosarboj , kiuj estis la solaj arkivoj de ambaux familioj : unu estis nomata arbo de Pauxlo kaj la alia arbo de Virginio .
Ambaux kreskis en sama proporcio , kiel iliaj junaj gemastroj ;
ili estis iom malegale altaj , sed superis post dekdu jaroj la altecon de la dometoj .
Jam ili interligis siajn brancxojn kaj iliaj kokosaroj pendis super la fonto .
Escepte de tiu plantejo , oni lasis tiun sxtonegan sulkajxon en la stato kiel la naturo gxin ornamis .
Sur gxiaj brunaj kaj malsekaj flankoj radiis , kvazaux verdaj kaj nigraj steloj , largxaj adiantoj kaj blovis al la vento skolopendraj tufoj , pendantaj kvazaux longaj purpurverdaj rubandoj .
Apude kreskis vinkoj , kies floroj preskaux similas la rugxan levkojon , kaj kapsikoj , kies sangokoloraj sxeloj pli brilas ol koralo .
En la cxirkauxajxo , gxentilmentoj kun siaj korformaj folioj kaj kariofilodoraj bazilikoj elsendis la plej dolcxajn parfumojn .
El la supra krutajxo de la monto pendis lianoj similaj al plenblovaj drapirajxoj , kiuj formis sur la flankoj de la sxtonego grandajn verdajxajn kurtenojn .
La marbirdoj , allogitaj de tiuj trankvilaj ripozejoj , venis tien por pasigi la nokton .
Je la sunsubiro , oni vidis flugantajn lauxlonge de la maro la korvon kaj la maralauxdon kaj supre en la aero la nigran takipeton kun la tropika blankbirdo , kiuj forlasis , kiel la taga astro , la solajxojn de la Hinda oceano .
Virginio sxatis ripozi cxe la rando de tiu fonto , samtempe belege kaj sovagxe ornamita .
Ofte sxi venis tien por lavi la tolajxojn de la familio cxe la ombro de la du kokosarboj .
Kelkfoje sxi alkondukis siajn kaprinojn por ilin pasxti .
Dum sxi preparis fromagxon el ilia lakto , sxi plezuris vidi ilin mangxantajn la adiantojn sur la krutaj flankoj de la sxtonego kaj starantajn sur kornico kvazaux sur piedestalo .
Pauxlo , vidante , ke tiun lokon sxatas Virginio , alportis nestojn de cxiuspecaj birdoj el la najbara arbaro .
La gepatroj sekvis siajn idojn kaj logxigxis en tiun novan kolonion .
Virginio disjxetis al ili de tempo al tempo grajnojn de rizo , maizo kaj milio .
Tuj kiam sxi aperis , la fajfemaj merloj , la bengalfringoj , kies pepado estas tiel dolcxa , la fajrokoloraj rugxbirdoj , forlasis siajn arbetajxojn ;
konuroj , verdaj kiel smeraldoj , malsuprenflugis de la najbaraj latanioj ; perdrikoj alkuris inter la herbo ;
cxiuj intermiksitaj antauxenvenis kvazaux kokinoj gxis sxiaj piedoj . Pauxlo kaj sxi gxojege sin amuzis per iliaj ludoj , apetitoj kaj amoj .
Amindaj infanoj , vi tiel pasigis en simpleco viajn unuajn tagojn , vin ekzercante pri la bonfaroj !
Kiom da fojoj en cxi=tiu loko viaj patrinoj , premante vin en siaj brakoj , lauxdegis al la cxielo , ke vi estas ilia konsolo , cxar vi tiam ekvivis sub tiel favoraj auxspicioj !
Kiom da fojoj , cxe la ombro de cxi=tiuj sxtonegoj , mi partoprenis kun ili niajn kampajn mangxojn , kiuj ne oferigis la vivon de ia ajn besto !
Botelnuksoj plenaj de lakto , fresxaj ovoj , rizkukoj sur bananfolioj , korboj sxargxitaj per patatoj , mangoj , orangxoj , granatoj , bananoj , daktiloj , ananasoj , kune prezentis la plej sanigajn nutrajxojn , la plej gajajn kolorojn kaj la plej agrablajn sukojn .
La interparolo estis tiel malkruela kaj tiel simpla kiel tiuj festenoj .
Pauxlo ofte parolis pri la hodiauxaj kaj morgauxaj laboroj ;
cxiam li meditis pri io utila por la familio .
Tie=cxi la vojetoj ne estis suficxe oportunaj ;
tie oni sidis malbone ; tiuj novaj lauxboj ne liveris suficxe da ombro ; Virginio estus pli bone en tiu alia loko .
Dum la pluva sezono ili pasigis la tagon cxiuj kune en la dometo , gemastroj kaj geservistoj , okupataj pri farado de herbaj matoj kaj bambuaj korboj .
Oni vidis , plej orde arangxitajn kontraux la muroj , rastilojn , hakilojn , fosilojn ;
kaj apud tiuj kampaj iloj , la produktajxojn akiritajn per ili : sakojn da rizo , garbojn da greno kaj fruktarojn da bananoj .
Delikateco cxiam akompanis la malmankecon .
Virginio , instruita de Margarito kaj de sia patrino , preparis glaciajxojn kaj refortigajn trinkajxojn el la suko de sukerkanoj , citronoj kaj cedratoj .
Kiam noktigxis , ili vespermangxis je lumo de lampo ;
poste sinjorino de La Tour=aux=Margarito rakontis aventurojn de vojagxantoj nokte perdigxintaj en euxropaj arbaroj , plenaj de sxtelistoj , aux la pereon de sxipo , jxetita de ventego sur sxtonegojn de senhoma insulo .
Auxdante tiujn rakontojn , la sentemaj animoj de la infanoj ekscitigxis ;
ili pregxis Dion , ke li favoru ilin iun tagon , liverante okazon por gastado al tiaj kompatinduloj .
Poste la familioj disigxis por ripozi , senpacience atendante la morgauxan revidigxon .
Kelkfoje ili ekdormis je bruo de pluvo falanta riverece sur la tegmenton de iliaj dometoj aux je mugxado de la ventoj alportantaj la malproksiman murmuron de maraj ondoj frakasigxantaj kontraux la bordo , ili dankegis Dion pro sia propra kvieteco , kies sento pliigxis pro la malproksima dangxero .
De tempo al tempo sinjorino de La Tour publike legis kortusxan rakonton el la Malnova=aux=Nova=Testamentoj .
Ili malmulte disputis pri tiuj sanktaj libroj , cxar ilia teologio konsistis nur en sento kiel la teologio de la naturo kaj ilia moralo estis agema kiel la moralo de la evangelio .
Ili ne havis tagojn dedicxitajn al gxojo kaj aliajn al mal- gxojo ;
cxiu tago estis por ili festa tago kaj cxio cxirkauxa dia templo , kie ili sencxese admiris la senfinan , cxiopovan kaj homaman Inteligenton .
Tiu konfido al la supera potenco konsolis ilin por la estinto , kuragxigis por la estanto kaj esperigis por la estonto .
Jen kiel tiuj virinoj , devigitaj pro malfelicxo vivi laux la naturo , pliigis cxe si kaj cxe siaj idoj la sentojn donitajn de la naturo , por=ke ni ne falu en malfelicxon .
Sed kiel konfuzoj okazas kelkfoje en la plej reguligita animo , tiel same , kiam iu familiano sxajnis malgxoja , cxiuj aliaj cxirkauxvenis kaj forpelis de gxi la malgajajn pensojn , pli per sento ol per argumentoj ;
cxiu uzis por tio sian specialan karakteron : Margarito vivan gajecon ;
sinjorino de La Tour dolcxan teologion ;
Virginio amemajn karesojn ;
Pauxlo sincerecon kaj korecon ;
ecx Mario kaj Domingo helpis al gxi . Ili malgajigxis se gxi estis malgxoja , ili ploris , se gxi ploris .
Tiel same , malfortaj kreskajxoj interligigxas por kontrauxstari al la ventegoj .
Dum la bela sezono ili iris cxiudimance al la meso , en la pregxejo Pamplemousses , kies sonorilejon vi vidas sur la ebenajxo .
Tien palankene venis ricxuloj , kiuj multfoje deziris konatigxi kun tiel kunigitaj familioj kaj invitis ilin al festoj ;
sed ili cxiam honeste kaj respekte malakceptis iliajn proponojn , konvinkitaj , ke la potenculoj konatigxas kun la malpotenculoj nur por havi servantojn , kaj ke oni estas servanto nur flatante la pasiojn de la aliaj , bonajn aux malbonajn .
Aliflanke , ili ankaux zorge evitis la rilatadon kun la mezaj insulanoj ordinare jxaluzaj , kalumniemaj kaj maldelikataj .
Iuj konsideris ilin timemaj , aliaj fieraj ; sed ilian sagxan konduton akompanis tiel sindonemaj gxentilajxoj , precipe al la mizeruloj , ke ili , iom post iom , akiris respekton de la ricxuloj kaj konfidon de la nericxuloj .
Post la meso oni ofte petis ilin por ia bonservo .
Aux malgxoja persono deziris konsilon , aux infano petis , ke ili venu al lia malsana patrino en najbara kvartalo .
Ili cxiam havis kun si kelkajn utilajn receptojn por la ordinaraj malsanoj de la insulanoj kaj al tio ili aldonis afablecon , kiu faras tiel valoraj la malgrandajn servojn .
Ili precipe sukcesis forpeli la spiritajn cxagrenojn , tiel neelporteblaj en soleco kaj en kripla korpo .
Sinjorino de La Tour parolis tiel konfide pri Dio , ke la auxskultanta malsanulo kredis , ke li cxeestas .
Virginio tre ofte revenis kun okuloj malsekaj de ploroj , sed cxiam kun gxoja koro , cxar sxi estis povinta fari bonon ;
sxi preparis antauxe la sanigilojn necesajn por la malsanuloj kaj prezentis ilin kun nedirebla afableco .
Post tiuj homamaj vizitoj ili kelkfoje iris tra la valo de la Longa monto gxis mia hejmo , kie mi atendis ilin por tagmangxi sur la rando de apuda rivereto .
En tiuj okazoj mi provizis kelkajn botelojn da malnova vino , por pliigi niajn hindajn mangxojn per tiuj dolcxaj kaj karaj produktajxoj el Euxropo .
Alifoje ni kunvenis cxe la marbordo , cxe la enfluejo de kelkaj aliaj malgrandaj riveroj , kiuj estas tie nur grandaj riveretoj .
Ni alportis el la logx- ejo vegetajn provizajxojn kaj ni plie havis la multegajn marproduktojn .
El la bordoj ni kaptis platfisxojn , polipojn , rugxfisxojn , palinurojn , markankretojn , krabojn , marerinacojn , ostrojn kaj cxiuspecajn konkojn .
La plej teruraj lokoj ofte liveris la plej trankvilajn plezurojn .
Kelkfoje , sidante sur sxtonego cxe ombro de velurarbo , ni vidis mezmarajn ondegojn frakasigxantaj sub niaj piedoj kun terurega bruego .
Pauxlo , kiu cetere nagxis kvazaux fisxo , kelkfoje antauxenigxis sur la rifojn , renkonte al ondegoj ;
kaj kiam ili alproksimigxis , li fornagxis al la bordo antaux iliaj sxauxmaj , mugxantaj rulondoj , kiuj lin persekutis gxis la sablobordo .
Vidante tion Virginio kriegis kaj diris , ke tiuj ludoj sxin terurigas .
Niajn mangxojn sekvis kantoj kaj dancoj de la gejunuloj .
Virginio kantis pri la felicxo de la kampa vivado kaj pri la malfelicxo de la maristoj , kiujn avareco instigas veturi sur furioza elemento plivole ol kulturi la teron , kiu tiel sendangxere liveras tiel multajn bonajxojn .
Kelkfoje , laux la negra maniero , sxi faris kun Pauxlo pantomimon .
Pantomimo estas la unua homa lingvo : gxin konas cxiuj nacioj ; gxi estas tiel natura , tiel esprimema , ke la blankuloj konis gxin , kiam ili vidis la negridojn ekzercigxantajn .
Virginio , rememorante el la legajxoj de sia patrino la plej tusxantajn rakontojn , naive reproduktis iliajn cxefajn okazintajxojn .
Jen , je la tamtamo de Domingo , sxi montrigxis sur la herbejo portante krucxon sur la kapo ; sxi timeme antauxeniris al la najbara fonto por cxerpi akvon .
Domingo kaj Mario , prezentantaj la pasxtistojn de Mediano , malhelpis , ke sxi antauxenpasxu kaj sxajnis sxin forpeli .
Pauxlo alkuris por helpo , venkis la pasxtistojn , plenigis la krucxon de Virginio kaj metante gxin sur sxian kapon , li samtempe ornamis sxin per rugxa vinkoflora krono , kiu plividigis la blankecon de sxia vizagxo .
Tiam , partoprenante al iliaj ludoj , mi prezentis Raguelon kaj mi donis al Pauxlo mian filinon Seforon kiel edzinon .
Alifoje sxi prezentis la malfelicxan Ruton , kiu reiras , vidvino kaj malricxa , en sian landon , kie sxi trovigxas preskaux fremda post tiel longa foresto .
Domingo kaj Mario imitis la rikoltistojn .
Virginio sxajnis postkolekti cxi=tie kaj tie kelkajn grenspikojn .
Pauxlo , imitante patriarkan gravecon , demandis sxin : tremante sxi respondis liajn demandojn .
Baldaux , kortusxita de kompato , li regalis la senkulpan malfelicxulinon ;
li plenigis la antauxtukon de Virginio per cxiuspecaj provizajxoj kaj kondukis sxin al ni , kvazaux antaux la urbaj maljunuloj , deklarante , ke li edzigxos kun sxi , malgraux sxia malricxeco .
Je tiu vido sinjorino de La Tour rememoris pri sia propra forlasigxo de sxiaj parencoj , pri vidvinigxo , la bonakcepto de Margarito , nun sekvata de la espero pri felicxa edzigxo inter iliaj gefiloj kaj sxi ne povis deteni siajn plorojn ;
kaj je tiu konfuza rememoro pri felicxo kaj malfelicxo , ni cxiuj versxis larmojn de doloro kaj gxojo .
Tiuj dramoj estis tiel vere prezentataj , ke oni kredis esti en la siriaj aux palestinaj kampoj .
La ornamajxoj , iluminoj kaj orkestroj tauxgaj por tiu vidajxo , ne mankis .
La scenejo estis ordinare vojkrucigxo de arbaro , kies malfermajxoj formis cxirkaux ni multajn foliarajn arkajxojn . Ni estis , en la centro , sxirmataj kontraux la varmeco dum la tuta tago ;
sed kiam la suno subiris cxe la horizonto , gxiaj radioj , rompitaj de la arbotrunkoj , disigxis tra la ombroj de la arbaro en longaj lumaj faskoj , kiuj plej majeste elrigardis .
Kelkfoje gxia plena disko aperis cxe la fino de aleo kaj faris gxin lumbrilega .
La foliaro de la arboj , sube lumigataj de gxiaj safrankoloraj radioj , brilis kvazaux topazo kaj smeraldo ;
iliaj muskotegitaj kaj brunaj trunkoj sxajnis farigxi kolonoj el antikva bronzo ;
kaj la birdoj , jam silente foririntaj sub la malhelan foliaron por pasigi la nokton , mirantaj pro la revido de dua tagigxo , cxiuj kune salutis la lumastron per miloj da kantoj .
Tre ofte la nokto nin surprizis en tiuj kampaj festoj ;
sed la aera pureco kaj la klimata dolcxeco ebligis al ni dormi sub brancxa rifugxejo , meze de la arbaroj , sen ia ajn timo pri sxtelistoj .
La morgauxan tagon , cxiu reiris en sian dometon kaj retrovis gxin en sama stato , kiel li gxin lasis .
La konfido kaj la simpleco en tiu insulo tiam senkomerca estis tiel grandaj , ke oni ne sxlosis la pordojn de multaj domoj kaj seruro estis kuriozajxo por multaj kreoloj .
Sed en la jaro ekzistis por Pauxlo kaj Virginio grandfestaj tagoj : tio estis la datrevenoj de iliaj patrinoj .
La antauxan tagon , Virginio ne forgesis knedi kaj baki kukojn el tritika faruno , kaj sxi sendis ilin al malricxaj blankaj familioj , naskitaj en la insulo ;
cxi=tiuj neniam mangxis euxropan panon kaj sen helpo de la negroj , ili estis devigataj sin nutri je manihoto meze de la arbaroj ;
kaj por elporti la malricxecon , ili havis nek la malspritecon , kiu akompanas sklavecon , nek la kuragxon , kiu venas de bonedukiteco .
Tiuj kukoj estis la solaj donacoj , kiujn povis fari Virginio el la superfluo de la logxejo ; sed sxi aldonis al tio afablecon , kiu faris ilin grandvaloraj .
Unue Pauxlo mem devis porti ilin al tiuj familioj kaj cxi=tiuj , ricevante ilin , promesis veni la morgauxan tagon al sinjorino de La Tour kaj Margarito .
Oni tiam vidis patrinon alvenanta kun du aux tri mizeraj , flavaj , malgrasaj filinoj , tiel timemaj , ke ili ne kuragxis levi la okulojn .
Virginio baldaux malgxenis ilin ;
sxi servis refresxigajn trinkajxojn , kies bonguston sxi pliigis per ia specialajxo kiu , laux sxia opinio , faris ilin pli allogaj : tiun likvoron preparis Margarito ;
cxi tiun alian sxia patrino ;
tiun frukton sxia frato mem kaptis sur arbo ;
sxi admonis Pauxlon ilin dancigi ;
sxi ne forlasis ilin , antaux=ol ili estis kontentaj kaj gxojaj : sxi volis , ke ili estu gxojaj pro sxia familia gxojo .
Oni felicxigxas , sxi diris , nur sin okupante pri la felicxigo de aliaj .
" Kiam ili foriris , sxi admonis , ke ili forportu cxion plezurigan kaj sxi akceptigis siajn donacojn , pretekstante ilian novecon aux strangecon .
Se sxi rimarkis , ke iliaj vestoj estas dissxiritaj , sxi elektis , kun la konsento de sia patrino , kelkajn el siaj kaj komisiis al Pauxlo , ke li kasxe metu ilin antaux la pordon de iliaj dometoj ;
sxi tiel bonfaris laux la ekzemplo de Dio : kasx- ante la bonfarintinon , montrante la bonfarajxon .
Vi euxropanoj , kies spirito plenigxas jam en la infaneco per tiom da kontrauxfelicxaj antauxjugxoj , vi ne povas kompreni , ke la naturo povas havigi tiom da klereco kaj tiom da plezuroj .
Via animo , enfermita en malgranda nombro de homaj scioj , baldaux atingas la finon de la artefaritaj gxuadoj : sed la naturo kaj la koro estas neelcxerpeblaj .
Pauxlo kaj Virginio havis nek horlogxojn , nek almanakojn , nek librojn de kronologio , historio aux filozofio .
La periodojn de la vivo ili kalkulis laux la naturo .
Ili konis la horojn de la tago laux la ombro de la arboj ;
la sezonojn laux la tempo de la floroj aux de la fruktoj ;
la jarojn laux la nombro de la rikoltoj .
Tiaj dolcxaj komparoj cxarmis iliajn interparolojn : Jen tempo de tagmangxo , diris Virginio al la familio , la ombro estas cxe la malsupro de la bananarboj ;
" aux : La nokto proksimigxas , la tamarindarboj fermas siajn foliojn .
" -L Kiam vi venos nin viziti ?
" demandis kelkaj najbaraj amikinoj .
-R Je la sukerkanoj , respondis Virginio .
" -L Via vizito estos al ni des pli dol- cxa kaj agrabla , aldonis la junulinoj .
Kiam oni demandis pri sxia agxo aux tiu de Pauxlo : Frato mia , sxi diris , havas la agxon de la granda kokosarbo apud la fonto .
Kaj mi estas samagxa kiel la pli malgranda . La mangarboj liveris siajn fruktojn dek=du fojojn kaj la orangxarboj siajn florojn dudek=kvar fojojn , de mia naskigxo .
" Ilia vivo sxajnis ligita kun la arboj , kiel tiu de fauxnoj kaj de driadoj .
Alian historian epokon ili ne konis ol la vivo de siaj patrinoj ;
alian kronologion ol tiu de la fruktokampoj ;
alian filozofion ol la bonfarado al cxiuj kaj la rezignigo al la Dia volo .
Cetere , kial bezonus tiuj gejunuloj ricxecon aux klerecon , kiel ni ?
La bezonoj kaj la malklereco ankoraux pliigis ilian felicxon .
Ili lernis unu de la alia cxiutage helpon aux scion : jes scion ;
kaj ecx , kvankam gxi okaze estus estinta erara , la purulo ne konas dangxeran eraron .
Tiel kreskis tiuj infanoj de la naturo .
Neniu timo sulkigis iliajn fruntojn ; neniu trouzo putrigis ilian sangon ;
neniu malfeli- cxa pasio senpravigis ilian koron : amo , senkulpeco , pieco cxiutage pliigis ilian animan belecon en neesprimeblaj graciajxoj en trajtoj , sinteno kaj movoj .
En la komenco de la vivo , ili havis kvazaux matenan fresxecon ;
tiel same , en la Edena gxardeno , aperis niaj unuaj prapatroj kiam , elirinte el la Dia mano , ili vidis unu=la=alian , alproksimigxis kaj interparolis , unue kvazaux frato kaj fratino .
Virginio , dolcxa , modesta , konfida , kiel Evo ;
kaj Pauxlo , simila al Adamo , havanta viran talion kun infana simpleco .
Kelkfoje , sola kun sxi ( cxi=tion li milfoje rakontis al mi ) , li diris , post la fino de siaj laboroj : Kiam mi estas laca , min senlacigas via apero .
Kiam de la montosupro mi vidas vin en la fundo de tiu valo , vi sxajnas al mi kvazaux rozburgxono .
Kiam vi marsxas al la domo de niaj patrinoj , perdriko kuranta post siaj idoj havas malpli belan talion , malpli gracian iron .
Kvankam tra la arboj vi ne estas plu videbla , mi ne bezonas vin vidi por vin retrovi ;
kvazaux neesprimebla io el vi restas por mi en la aero , tra kiu vi pasis , sur la herbo , kie vi sidis .
Kiam mi proksimigxas al vi , cxiujn miajn sentojn vi ravas .
La cxiela bluo estas malpli bela ol viaj bluaj okuloj ; la bengalfringa kanto malpli dolcxa ol la sono de via vocxo .
Se mi nur per mia fingro tusxetas vin , mia tuta korpo tremas de plezuro .
Rememoru pri la tago , en kiu ni pasis sur la rulemaj sxtonoj de la rivero Trimama .
Alvenante sur gxian bordon , mi estis jam tre laca ;
sed kiam vin mi prenis sur mian dorson , sxajnis al mi , ke mi havas birdflugilojn .
Diru , per kia cxarmo vi povis min tiel ravi ?
Per via spirito ? Sed niaj patrinoj havas tion pli=ol ni ambaux .
Per viaj karesoj ?
Sed ili kisas min pli ofte ol vi .
Mi kredas , ke per via boneco .
Mi neniam forgesos , ke vi nudpiede marsxis gxis la Nigra rivero por peti pardonon por mizera forkurinta sklavino .
Prenu , kara mia , prenu cxi=tiun citronfloran brancxon , alportitan de mi el la arbaro ; vi gxin metos , dum la nokto , apud via lito .
Mangxu cxi=tiun cxi mielan cxelaron : por vi mi gxin prenis el supro de sxtonego .
" Virginio respondis : Ho , frato ! La matenaj sunradioj super tiuj sxtonegoj malpli gxojigas min ol via apudesto .
Mi tre amas mian patrinon , mi tre amas vian ;
sed ilin mi ankoraux pli multe amas , kiam ili vin nomas ' filo mia .
Iliaj karesoj al vi pli tusxas ol tiuj , kiujn mi ricevas de ili .
Vi demandas , kial vi amas min ;
sed cxio kune edukita sin amas reciproke .
Vidu niajn birdojn edukitajn en la samaj nestoj , ili amas unu=la=alian , kiel ni ;
ili cxiam kune estas kiel ni .
Auxskultu , kiel ili sin reciproke vokas kaj respondas de arbo al arbo : same , kiam la ehxo auxdigas al mi la ariojn , kiujn vi ludas per fluto , sur la monto , mi rekantas iliajn versajxojn cxe la fundo de tiu=cxi valo .
Kara vi estas al mi , precipe de la tago , kiam por mi vi volis batigxi kun la mastro de la sklavino .
De tiu tempo multfoje mi pensis : Ha !
mia frato havas bonan koron ;
sen li , mi estus mortinta de teruro .
Mi cxiutage pregxas al Dio por mia patrino , por la via , por vi , por niaj malricxaj geservistoj ;
sed kiam mi elparolas vian nomon , sxajnas , ke pliigxas mia pieco .
Mi tiel insiste petas al Dio , ke nenio malfelicxa okazu al vi !
Kial vi iras tiel malproksimen , tiel alten , por sercxi por mi fruktojn kaj florojn ?
Cxu ni ne havas suficxe da ili en la gxardeno !
Kiel laca vi estas ! Vi tute sxvitas .
" Kaj per sia blanka tuketo , sxi visxis lian frunton kaj vangojn kaj faris al li kelkajn kisojn .
Sed , de kelka tempo , Virginio sentis , ke nekonata malsano agitas sxin : sxiaj belaj okuloj cxirkauxnigrigxas ;
sxia vizagxa koloro flavigxas ; plena konsumigxo premas sxian korpon .
Sereneco ne vidigxas plu sur sxia frunto , nek rideto sur la lipoj .
Subite sxi montrigxis sen gxojo kaj malgaja sen cxagreno , forkuris de siaj simplaj ludoj , siaj dolcxaj laboroj kaj la kunesto kun sia amata familio ;
sxi vagis cxi=tie kaj tie en la plej izolitaj lokoj de la logxejo , cxie sercxanta ripozon , nenie gxin trovante .
Kelkfoje , vidante Pauxlon , sxi iris al li petolante ;
kaj alirante , sxi subite embarasigxis ;
sxiaj palaj vangoj rugxigis kaj sxiaj okuloj ne kuragxis plu rigardi liajn .
Pauxlo diris : Verdajxo kovras cxi=tiujn sxtonegojn , niaj birdoj kantas , kiam ili vin vidas ; cxio cxirkaux vi estas gaja ; vi sola estas malgaja .
" Kaj li provis refortigi sxin per siaj kisoj ; sxi deturnis la kapon kaj , tremante , forkuris al sia patrino .
La malfelicxulino sentis , ke sxin konfuzas la karesoj de sxia frato .
Pauxlo nenion komprenis pri tiel novaj kaj tiel strangaj kapricoj .
Malfelicxo neniam sola okazas .
Unu el tiuj someroj , kiuj de tempo al tempo ruinigas la intertropikajn landojn , okazis .
Tio estis cxirkaux la fino de decembro , kiam la suno je Kaprikorno dum tri semajnoj varmigas Ile-de-France per siaj vertikalaj radioj .
La sudorienta vento , kiu tie regas preskaux dum la tuta jaro , ne blovis plu .
Longaj polvturnigxoj altigxis super la vojoj kaj restis pendantaj en la aero .
La tero cxiaflanke fendi- gxis ;
la herbo estis brulita ;
varmaj haladzoj eligxis el la flanko de la montoj kaj la plimulto de la riveretoj estis sekigxintaj .
Neniu nubo venis el la maro . Nur dum la tago duonrugxaj vaporoj altigxis super la ebenajxoj kaj je sunsubiro sxajnis kiel flamoj de ia dombrulo .
Ecx la nokto neniel malvarmigis la bakejecan atmosferon .
La lunglobo levigxis tute rugxa cxe la nebulega horizonto , supermezure granda .
La brutaroj , duonfalintaj sur la flankoj de la montetoj , la kolo strecxita al la cxielo , enspirante aeron , resonigis en la valoj malgajan blekadon .
Ecx la Kafro kondukanta ilin kusigxis teren por tie trovi fresxecon ;
sed cxie la tero estis varmega kaj la sufoka aero resonis la zumadon de la insektoj , kiuj provis sensoifigxi en homa kaj besta sango .
En unu el tiuj flamaj noktoj Virginio sentis , ke pliigxas cxiuj antauxsignoj de sxia malsano : sxi levigxis , sidigxis , rekusxi- gxis , neniel trovante dormon aux ripozon .
Je la lunbrilo sxi ekiras al sia fonto ;
sxi vidas la fonton , kiu , malgraux la sekeco , ankoraux fluigis kvazaux argxentajn fadenetojn sur la brunaj flankoj de la sxtonego ; sxi sin subakvigas en la kavo .
Unue la malvarmetajxo revigligas sxiajn sentojn kaj multegaj agrablaj rememoroj prezentigxas antaux sxia spirito ;
sxi rememoras ke , dum sxia infaneco , sxia patrino kaj Margarito sin amuzis banante sxin kun Pauxlo en tiu sama loko ;
ke poste Pauxlo , rezervinte por sxi tiun banejon , plikavigis la fluejon , kovris la fundon per sablo kaj semis sur la bordoj aromajn herbojn .
En la akvo , sur siaj nudaj brakoj kaj sia brusto , sxi ekvidas la rebrilojn de la du palmoj plantitaj okaze de la naskigxo de sxia frato kaj de sxi mem : ili interplektas super sxia kapo siajn verdajn brancxojn kaj junajn kokosnuksojn ;
sxi pensas pri la amikeco de Pauxlo , pli dolcxa ol la odoroj , pli pura ol la fontakvo , pli forta ol la kunigitaj palmoj , kaj sxi sopiras , sxi revas pri la nokto , pri la soleco ; kaj flama pasio premas sin .
Subite sxi eliras , terurigita , el tiuj dangxeraj ombroj , el tiu akvo pli brulema ol la varmega suno ;
sxi kuras al sia patrino por sercxi subtenon kontraux si mem .
Kelkfoje , volante rakonti al sxi siajn cxagrenojn , sxi premis sxiajn manojn en siajn , kelkfoje sxi estis tuj elparolonta la nomon de Pauxlo , sed sxia premegata koro konfuzis sxian langon ;
kaj metante sian kapon sur la patrinan bruston , sxi povis nur plori .
Sinjorino de la Tour ja bone suspektis la kauxzon de la malsano de sxia filino , sed sxi mem ne kuragxis ekparoli al sxi pri tio .
Filino mia , sxi diris , turnu vin al Dio , kiu disponas , laux volo , sanon kaj vivon .
Li hodiaux elprovas vin , por morgaux vin rekompenci .
Pripensu , ke ni estas sur la tero nur por esti virtaj .
" Jen , tiu vetera varmego altigis el la oceano vaporojn , kiuj kovris la insulon , kvazaux vasta sunombrelo .
La montosuproj amasigis ilin cxirkaux sin kaj longaj fajraj fulmoj eligxis de tempo al tempo el iliaj nebulkovritaj pintoj .
Baldaux timigaj tondroj resonis en la arbaroj , sur la ebenajxoj kaj en la valetoj : teruraj pluvoj , similaj al riverfaloj , falis de la cxielo ;
sxauxmaj torentoj sin jxetegis lauxlonge de la flankoj de tiu monto ;
la fundo de tiu=cxi enfermajxo farigxis kvazaux maro ;
la platajxo , kie situas la kabanoj , fari- gxis insuleto ; kaj la enirejo al tiu valeto farigxis kluzo , de kie eligxis , intermiksite kun brueganta akvo , tero , arboj kaj sxtonegoj .
La tuta tremanta familio pregxis al Dio en la dometo de sinjorino de La Tour , kies tegmento terure krakis pro la penado de la vento .
Kvankam la pordo kaj la fenestraj kovriloj estas fermitaj , cxiuj objektoj distingigxis tra la kunligiloj de la cxarpentajxo , tiel rapidaj kaj oftaj estis la fulmoj .
Pauxlo , netimigebla , sekvata de Domingo , iris de unu dometo en la alian , malgraux la furioza ventego , cxi tie firmigis muron per apogilo , kaj tie ensxovis foston ;
li reeniris por konsoli la familion , esperigante pri baldauxa reveno de bela vetero .
Efektive , en la vespero la pluvo cxesis ;
la sudokcidenta kutima vento reblovis kiel ordinare , kaj la subiranta suno aperis cxe la horizonto .
Revidi sian ripozejon estis la unua deziro de Virginio .
Pauxlo timeme alproksimigxis al sxi kaj prezentis sian brakon por sin helpi .
Ridetante , sxi akceptis kaj ili kune eliris el la dometo .
La aero estis fresxa kaj sonora . Blankaj fumoj montrigxis sur la flankoj de la monto , cxi=tie kaj tie strekitaj de sxauxmo de la cxiaflanke sekigxantaj torentoj .
La gxardeno estis tute renversita je teruraj kavajxoj ; plej multaj fruktarboj estis elradikigitaj ; grandaj sablamasoj kovris la herbejlimojn kaj plenigis la banejon de Virginio .
Tamen la du kokosarboj ankoraux staris tute verdaj ;
sed en la cxirkauxajxo ne estis plu herbejo , nek lauxbo , nek birdo , escepte de kelkaj bengalfringoj , kiuj sur pinto de najbaraj sxtonegoj ploris per plendaj kantoj la perdon de siaj idoj .
Vidante tiun ruinegajxon , Virginio diris al Pauxlo : Vi alportis tien cxi birdojn ; ilin mortigis la ventego .
Vi plantis tiun gxardenon , gxi estas detruita .
Sur la tero cxio pereas ; nur la cxielo ne sxangxigxas .
" Pauxlo respondis : Mi povu doni al vi ion el la cxielo !
sed mi nenion posedas , ecx sur la tero .
" Virginio diris rugxigxante : Vi posedas la portreton de sankta Pauxlo .
" Apenaux sxi parolis pri tio , li kuris al la dometo de sia patrino por gxin sercxi .
Tiu portreto estis miniaturo prezentanta la ermiton Pauxlon : Margarito gxin respektegis : sxi longe portis gxin pendanta cxirkaux sia kolo , dum sxi estis frauxlino ;
poste , igxinte patrino , sxi metis gxin cxirkaux la kolo de sia ido .
Ecx okazis , ke dum sia gravedigxo , forlasita de cxiuj , sxi tiel admiris la figuron de la felicxega dezertulo , ke sxia filo iom similis lin ;
tio decidis sxin doni al li la nomon de la sanktulo , kiu pasigis sian vivon for de la homoj , kiuj sxin mem trompis kaj forlasis .
Virginio , ricevante de Pauxlo tiun portreton , diris kortusxe : Frato mia , dum mi vivos , gxi neniam estos forprenata de mi kaj neniam mi forgesos , ke vi donis al mi vian solan posedajxon en la mondo .
" Auxdante tiun amikan parolon , tiun neesperitan revenon al sengxeneco kaj amemo , Pauxlo volis sxin kisi ;
sed tuj , vigla kiel birdo , sxi forkuris , lasante lin mireganta , neniel komprenanta tiel eksterordinaran konduton .
Dume Margarito diris al sinjorino de La Tour : Kial ni ne geedzigxu niajn gefilojn ?
Ili havas unu por la alia egan pasion , kiun mia filo ne ankoraux konscias .
Kiam la naturo lin tusxos , vane ni gardos ilin , cxio estos timinda .
" Sinjorino de La Tour respondis : Ili estas tro junaj kaj tro malricxaj .
Kia cxagreno al ni , se Virginio naskus idojn mizerajn , kiujn sxi eble ne povus nutri !
Via negro Domingo ja estas lacega ;
Mario estas kripla .
Mi mem , kara amikino , de dek=kvin jaroj sentas , ke mi tre malfortigxis .
Oni rapide maljunigxas en varmaj landoj , kaj ankoraux pli rapide en cxagrenado .
Pauxlo estas nia sola espero . Ni atendu , ke la tempo estu forminta lian temperamenton kaj ke li povu nin subteni per sia laborado .
Nun , vi scias , ni havas nur la cxiutagan necesajxon .
Sed , veturigante Pauxlon al Hindujo dum kelka tempo , komercado liverus al li sumon necesan por acxeti sklavon ;
kaj kiam li revenos , li edzigxos kun Virginio , cxar mi kredas , ke neniu povas fari mian Virginion pli felicxa ol via filo Pauxlo . Ni parolos pri tio al nia najbaro .
" Efektive , tiuj sinjorinoj konsiligxis kun mi kaj mi same opiniis kiel ili .
La Hindaj maroj estas belaj , mi diris .
Elektante favoran sezonon por veturi Hindujon , oni bezonas pleje sessemajnan vojagxon kaj tiom same por la reveno .
En mia kvartalo ni arangxos komercajxaron por Pauxlo , cxar mi havas najbarojn , kiuj lin tre amas .
" Mi prenis sur min la zorgon peti de sinjoro de La Bourdonnais permeson ensxipigxi por tiu vojagxo ;
kaj , antaux cxio , mi volis pri tio sciigi Pauxlon .
Sed kiel mi miregis , kiam tiu junulo diris al mi kun sagxo tre supera al sia juna agxo : Kial vi volas , ke mi forlasu mian familion por ia nekonata projekto de ricxigxo ?
Cxu en la mondo ekzistas komerco pli profita ol kulturado de kampo , kiu kelkfoje redonas kvindek kaj cent por unu ?
Se ni volas komerci , cxu ni ne povas tion fari , portante nian superfluon de cxi tie al la urbo , ne bezonante , ke mi kuru tra Hindujo ?
Niaj patrinoj diras , ke Domingo estas maljuna kaj lacega ;
sed mi estas juna kaj cxiutage plifortigxas .
Dum mia foresto povus okazi ia malfelicxo , precipe al Virginio , kiu jam estas malsaneta .
Ho ne , ne , mi ne povos decidi ilin forlasi .
cxar sinjorino de La Tour ne kasxis al mi la farton de Virginio kaj sxian deziron atingi profiton de kelkaj jaroj , disigante tiujn gejunulojn .
Tiujn kauxzojn mi ne kuragxis ecx suspektigi al Pauxlo .
Dume sxipo alveturinta el Francujo , alportis al sinjorino de La Tour leteron de sxia onklino .
La timo pri morto , sen kiu netusxeblaj koroj neniam estus sentemaj , sxin premis ;
sxi jxus suferis gravan malsanon longigxintan kaj ne elkuraceblan pro sxia maljuneco .
Al sia nevino sxi sciigis , ke sxi veturu Francujon , aux , se sxia farto malhelpus fari tiel longan vojagxon , sxi sendu Virginion , al kiu sxi rezervos bonan edukon , edzigxon kun kortegulo kaj donacon de cxiuj siaj bienoj ;
sxi efektivigos siajn promesojn , sxi diris , nur se sxiaj ordonoj estos obeitaj .
Apenaux tiu letero estis legita en la familio , cxiuj malgajegigxis .
Domingo kaj Mario ekploris .
Pauxlo , senmova de miro , sxajnis preta ekkoleri .
Virginio , insiste rigardante al sia patrino , ne kuragxis eldiri unu vorton .
Cxu vi povus nin forlasi nuntempe ?
" diris Margarito al sinjorino de Tour .
Ne , amikino mia ; ne , infanoj miaj , respondis sinjorino de La Tour , mi ne forlasos vin .
Mi vivis kun vi kaj kun vi mi volas morti .
Felicxon mi konis nur per via amikeco .
Se mia farto estas malbona , aliaj cxagrenoj estas la kauxzo de tio .
Mi estis korvundita de la maldolcxeco de miaj parencoj kaj de la perdo de mia kara edzo .
" Auxdante tiun parolon , cxiuj versxis larmojn de gxojo .
Pauxlo , premante sinjorinon de La Tour en siaj brakoj , diris al sxi : Mi ankaux ne forlasos vin ;
mi ne veturos Hindujon .
Ni cxiuj laboros por vi , kara patrineto ;
nenio iam mankos al vi kun ni .
" Sed el la tuta societo , Virginio estis plej gxoja , kvankam sxi tion ne montris .
Dum la fino de la tago , sxi sxajnis dolcxe gaja kaj la reveno de sxia trankvileco plej grandigis la gxeneralan kontentecon .
La morgauxan tagon je sunlevigxo , kiam ili jxus kune pre- gxis laux kutimo antaux la matenmangxo , Domingo sciigis ilin , ke rajdanta sinjoro sekvata de du sklavoj venas al la logxejo .
Tio estis sinjoro de La Bourdonnais .
Li eniris la dometon , en kiu la tuta familio sidis cxirkaux la tablo .
Laux la tiea kutimo , Virginio jxus servis kafon kaj rizon akve kuiritan .
Al tio sxi aldonis varmajn patatojn kaj fresxajn bananojn .
La tuta teleraro konsistis el duonaj botelnuksoj kaj la tolajxaro estis nur folioj de bananarbo .
La insulestro miris pro la malricxeco de tiu dometo .
Poste , alparolante sinjorinon de La Tour , li diris , ke la gxeneralaj aferoj kelkfoje malhelpas , ke li pensu pri la privatuloj , sed ke sxi havas multajn rajtojn kontraux li .
Vi havas , li aldonis , sinjorino , en Parizo nobelan kaj tre ricxan onklinon , kiu konservas por vi siajn ricxajxojn kaj atendas vin .
" Sinjorino de La Tour respondis , ke sxia malbona farto ne ebligas al sxi fari tiel longan vojagxon .
Almenaux , diris sinjoro de LaBourdonnais , vi ne povus senigi vian filinon je tiel granda heredajxo sen maljusteco .
Mi ne kasxas al vi , ke via onklino petis la auxtoritaton , ke oni venigu sxin al sxi .
La oficistoj pri tio skribis , ke mi uzu mian potencon , se necese ;
sed cxar mi gxin uzas nur por felicxigi la kolonianojn , mi esperas de via propra bonvolo kelkjaran oferon , de kiu dependas la establigxo de via filino kaj la bonstato de via tuta vivo .
Kial oni venas en tiun insulon ?
Cxu ne por ricxigxi ?
Cxu ne estas pli agrable trovi la ricxecon en sia patrujo ?
" Dirante tiujn vortojn , li metis sur la tablon dikan sakon da piastroj , portitan de unu el liaj negroj .
Jen , li kromdiris , la preparajxoj de via onklino por la vojagxo de via filino .
" Fine li afable riprocxis sinjorinon de La Tour , ke sxi ne turnis sin al li , kiam sxi bezonis ion kaj li tamen lauxdis sxin pro sxia nobla kuragxo .
Pauxlo tuj ekparolis kaj diris al la insulestro : Sinjoro , mia patrino sin turnis al vi kaj vi sxin malbone akceptis .
" Cxu vi havas alian idon , sinjorino ?
" demandis sinjoro de La Bourdonnais sinjorinon de La Tour .
Ne , sinjoro , sxi respondis , tiu cxi estas filo de mia amikino , sed li kaj Virginio estas komunaj inter ni kaj same karaj .
" Junulo , diris la insulestro al Pauxlo , kiam vi eksperimentos pri la societo , vi konos la malfelicxon de la registoj ;
" Invitita de sinjorino de La Tour , sinjoro de La Bourdonnais sidigxis cxe la tablo apud sxi . Li matenmangxis laux kreola maniero , kafon miksitan kun akve kuirita rizo .
Li estis cxarmita de la ordo kaj pureco de la malgranda dometo , de la agordo de tiuj ambaux cxarmaj familioj , ecx de la fervoro de iliaj maljunaj geservistoj .
Estas tie cxi , li diris , nur lignaj mebloj ;
sed oni trovas ankaux kvietajn vizagxojn kaj bonegajn korojn .
" Pauxlo , cxarmita de la popolamo de la insulestro , diris : Mi deziras esti via amiko , cxar vi estas honesta homo .
" Sinjoro de La Bourdonnais plezure akceptis tiun insulanan amikajxon . Li premis la manon de Pauxlo kaj certigis , ke li povos konfidi al li .
Post la mangxo li parolis aparte kun sinjorino de La Tour kaj diris , ke estos baldauxa okazo por sendi sxian filinon en Francujon sur tuj forveturonta sxipo ;
ke li rekomendos sxin al sia parencino kunvojagxanta ;
ke sxi ne rajtas forlasi tian grandegan ricxajxon por kelkjara kontenti- gxo .
Via onklino , li diris , ne povos viveti pli=ol du jarojn , sxiaj amikoj sciigis min pri tio .
Pripensu bone ;
ricxeco ne venas cxiutage .
Konsiligxu kun vi mem ;
cxiuj sagxuluj opinios kiel mi .
" Sinjorino de La Tour ne bedauxris trovi okazon por disigi dum kelka tempo Virginion kaj Pauxlon , tiel preparante por la estonto ilian reciprokan felicxon .
Al sia filino sxi do parolis aparte kaj diris : Infano mia , niaj geservistoj estas maljunaj ;
Pauxlo estas tre juna , Margarito maljuni- gxas ;
mi jam estas kripla : se mi mortus , kio okazus kun vi , malricxa , meze de cxi=tiuj dezertajxoj ?
Vi do restus sola ; neniu povus tre helpi al vi ; vi devus , por vivi , sencxese terkulturi kvazaux dungatino ?
Tia ideo al mi doloras .
" Virginio respondis : Dio kondamnis nin laboradi .
Vi instruis min , ke mi laboru kaj benu Lin cxiutage ; Li gxis nun ne forlasis nin ;
Li ankaux ne forlasos nin . Lia Providenco aparte zorgas pri la malfelicxuloj .
Tiom da fojoj vi tion diris al mi , patrino mia !
Mi ne povus decidi vin forlasi .
" Sinjorino de La Tour , kortusxita , aldonis : Vin felicxigi , kaj iam edzinigi kun Pauxlo , kiu ne estas via frato , jen mia sola projekto .
Pripensu nun , ke lia ricxeco dependas de vi .
" Amanta junulino kredas , ke neniuj scias pri tio ;
sxi metas sur la okulojn sian surkoran vualon ;
sed kiam gxin sublevas amika mano , tiam forigxas la sekretaj amocxagrenoj kvazaux tra malfermita barilo , kaj la antauxajn singardojn kaj misterojn anstatauxas dolcxaj konfidoj .
Virginio , danka pro la novaj certigoj pri la boneco de sia patrino , rakontis siajn internajn batalojn , kiujn sole Dio vidis ;
sxi diris , ke sxi vidas helpon de la Providenco en la aprobo de amema patrino , kiu gvidos sxin per siaj konsiloj ;
ke nun , kiam sxi estas subtenata de sxia helpo , cxio admonas sxin , ke sxi restu apud sia patrino , sen timo por la estanto nek por la estonto .
Vidante , ke sxia konfidajxo havas efikon kontrauxan al sxia espero , sinjorino de La Tour diris : Infano mia , mi ne volas vin perforti ;
konsiligxu kviete kun vi mem ; sed kasxu al Pauxlo vian amon .
" En la vespero sxi estis sola kun Virginio , kiam eniris altkreska homo , vestita de pastra blua vesto .
Li estis ekleziulo , misiisto en la insulo kaj konfesprenanto de sinjorino de La Tour kaj de Virginio .
Li estis sendita de la insulestro : Infanoj miaj , li diris , enirante , estu laux- data Dio !
Jen , vi estas ricxaj .
Vi povos kontentigi vian bonan koron , bonfaradi al la malricxuloj .
Mi scias , kion diris al vi sinjoro de La Bourdonnais kaj kion vi respondis .
Bona patrino , via malbona farto vin devigas resti cxi tie ;
sed vi , juna frauxlino , vi ne havas ian pretekston .
Oni devas obei la Providencon , niajn maljunajn , ecx maljustajn parencojn .
Tio ne estas ofero , sed ordono de Dio .
Li donis sin por ni ;
laux Lia ekzemplo , ni devas nin doni por la familia bono .
Via vojagxo Francujon felicxe finigxos ;
cxu vi ne volas tien veturi , kara frauxlino ?
" Virginio , mallevinte la okulojn , respondis tremante : Se tia estas la ordono de Dio , mi obeos .
Estu la volo de Dio !
" sxi diris , plorante .
La misiisto foriris por raporti al la insulestro pri la sukceso de lia komisio .
Tamen sinjorino de La Tour sendis al mi Domingon por peti , ke mi iru al sxi , cxar sxi volas konsiligxi kun mi pri la forveturo de Virginio .
Mi tute ne opiniis , ke sxi foriru .
Mi konsideras kiel nepran principon de felicxo , ke oni devas preferi la naturajn profitojn al ricxeco kaj ke ni ne sercxu malproksime tion , kion ni havas cxe ni .
Mi uzas tiun regulon por cxio , senescepte .
Sed kion povis miaj moderaj konsiloj kontraux iluzioj pri granda ricxeco kaj miaj naturaj argumentoj kontraux societaj antauxjugxoj kaj auxtoritato , sankta por sinjorino de La Tour ?
Tiu=cxi sinjorino do konsiligxis kun mi nur por konveneco .
Kaj sxi ne sxanceligxis plu post la decido de sxia konfesprenanto .
Ecx Margarito , kiu malgraux la profitoj espereblaj por sxia filo sekve de la ricxigo de Virginio , forte kontrauxstaris al sxia foriro , estis konsenta .
Pauxlo , kiu ne sciis pri la decido , miris pri la sekretaj interparoloj de sinjorino de La Tour kun sia filino kaj maldolcxe malgajigxis .
Oni ion komplotas kontraux mi , cxar oni sin kasxas de mi .
" Sed la famo pri la ricxigxo de tiuj sxtonanoj disvastigxis en la insulo , kaj oni vidis cxiuspecajn negocistojn tien alkurantajn .
En tiuj mizeraj dometoj ili montris la plej ricxajn hindajn sxtofojn : belegajn gondelurajn kotonajxojn , paliakcitajn kaj mazulipatanajn tukojn , glatajn dakajn muslinojn , strekitajn , broditajn , travideblajn kvazaux taglumo , suratajn baftasojn tiel bele blankajn , cxiukolorajn kaj plej maloftajn hindajn , katunojn kun nigra fundo kaj verdaj brancxetoj .
Ili malvolvis belegajxn cxinajn silkosxtofojn , lampasojn tratrancxitajn , damaskojn brilblankajn , aliajn herboverdajn , aliajn rugxegajn ;
rozkolorajn taftojn , dikegajn atlasojn ;
pekinsilkojn dolcxajn kiel drapo , blankajn kaj flavajn nankinsilkojn , ecx madagaskarajn antaux- tukojn .
Sinjorino de La Tour volis , ke sxia filino acxetu cxion , kion sxi deziras ;
sxi nur atentu la prezon kaj la kvaliton de la komercajxoj , timante ke la negocistoj sxin trompos .
Virginio elektis cxion agrablan por sia patrino , Margarito kaj sxia filo .
Tio , sxi diris , tauxgas por mebloj , tio por la uzao de Mario kaj Domingo .
" Fine la sako da piastroj estis jam malplenigita kaj sxi ne ankoraux estis pensinta pri siaj propraj bezonoj .
Oni devis repreni sxian porcion el la donacoj , kiujn sxi faris al la societo .
Pauxlo premata de doloro cxe la vido de tiuj ricxaj donacoj , kiuj antauxmontris la foriron de Virginio , venis al mi post kelkaj tagoj .
Li diris al mi , premegate : Mia fratino baldaux foriros ;
sxi jam antauxpretigis cxion por la vojagxo .
Venu hejmen , mi vin petas . Uzu vian influon al la spirito de sxia kaj de mia patrino por sxin reteni .
" Mi cedis al la petegoj de Pauxlo , kvankam estante certa , ke miaj konsiloj estos senefikaj .
Se Virginio , vestita per blua bengala tolo kun rugxa tuko cxirkaux la kapo , sxajnis al mi cxarma , tiu impreso ankoraux pliigxis , kiam mi vidis sxin ornamita laux la maniero de la cxi tieaj sinjorinoj ;
sxi estis vestita per blanka muslino kaj rozkolora tafta subsxtofo ;
sxia gracia kaj alta talio aperis perfekta sub la korseto , kaj sxiaj blondaj haroj , plektitaj en du harligoj , mirinde akordigxis kun sxia virga kapo ;
sxiaj belaj bluaj okuloj estis melankoliaj kaj sxia koro , agitata de batalata pasio , donis vivan koloron al la vizagxo kaj kortusxan tonon al la vocxo .
La kontrasto mem de sxia eleganta ornamajxo , kiun sxi sxajnis konservi kontrauxvole , faris sxian konsumigxon pli kortusxa .
Neniu povis sxin vidi , nek auxdi , senkompate .
La malgxojeco de Paux- lo pliigxis pro tio .
Margarito , malgxojigita de la stato de sia filo , diris al li aparte : Kial nutri vanan esperon , kiu faras la malricxecon ankoraux pli maldolcxa , filo mia ?
Jen venos la tempo por malkovri al vi la sekreton de via kaj mia vivo .
" Tiu vorto bastardo tre mirigis Pauxlon , kiu neniam auxdis gxin ;
li demandis pri gxia signifo sian patrinon , kiu respondis : Vi ne havis lauxlegxan patron .
Kiam mi estis frauxlino , amo instigis min fari senprudentajxon , kies frukto vi estas .
Mia kulpo vin senigis de via patra familio kaj mia pento vin senigis de via patrina familio .
Malfelicxulo , mi estas via sola kunfamiliano en la mondo !
" Kaj sxi ekploris .
Pauxlo , premante sxin en siaj brakoj , diris : Ho , patrino mia !
Cxar vi estas mia sola parencino en la mondo , mi vin amos pli multe .
Sed kian sekreton vi jxus malkovris al mi !
Mi nun komprenas , kial frauxlino de La Tour sin fortenas de mi de du monatoj kaj kial sxi decidis nun forveturi .
Ha !
sendube sxi malsatas min !
" Tamen , je la horo de vespermangxo , oni sidigxis cxirkaux la tablon , kie tiu el la mangxantoj , agitata de diversaj sentoj , malmulte mangxis kaj ne parolis .
Virginio , la unua , eliris kaj sidigxis en la lokon , kie ni nun estas .
Pauxlo baldaux sekvis sxin kaj sidigxis apude .
Ambaux profunde silentis dum kelka tempo .
Tio estis dum unu el tiuj ravaj noktoj , tiel oftaj en la tropikoj , kaj kies belecon ne reproduktus la plej lerta pentristo .
La luno , cxirkauxata de nuboj , iom=post=iom forigataj de siaj radioj , aperis meze de la cxielo ;
gxia heleco netakseble disvastigxis super la montoj de la insulo kaj la pintoj , kiuj brilis argxenteverdaj .
La ventoj kvazaux retenis sian blovadon .
En la arbaroj , cxe la fundo de la valoj , sur la supro de la sxtonegoj , oni auxdis krietojn , dolcxajn murmurojn de birdoj , kiuj gxojigitaj de la hela nokto kaj kvieta aero , sin karesis en la nestoj ;
cxiuj , ecx insektoj , bruetis en herbo .
La steloj brilis sur la cxielo kaj rebrilis sur la maro , kiu reproduktis iliajn tremantajn figurojn .
Virginio senatente rigardis la vastan , malhelan maran horizonton , diferencigatan de la bordo de la rugxaj fajroj de la fisxkaptistoj .
Apud la enirejo al la haveno sxi ekvidis lumon kaj ombron : gxi estis la lumo kaj korpo de la sxipo , sur kiu sxi estis veturonta Euxropon ;
preta por forveturi , gxi atendis ankre la finigxon de la mara kvieteco .
Je tiu vido , sxi konfuzigxis kaj turnis la kapon , por=ke Pauxlo ne vidu sxian ploron .
Sinjorino de La Tour , Margarito kaj mi sidis , je kelkaj pasxoj , sub la bananarboj ;
kaj tra la silento de la nokto ni klare auxdis ilian interparolon , kiun mi ne forgesis .
Pauxlo diris : Frauxlino , vi foriros , oni diras , post tri tagoj .
Vi ne timas la mardangxerojn ... la maron , kiu vin tiel terurigas .
" Mi devas obei miajn parencojn , mian devon , respondis Virginio .
Vi forlasas nin , aldonis Pauxlo , por malproksima parencino , kiun vi neniam vidis !
" Ve !
" diris Virginio , mi volis resti cxi=tie ; tion ne volis mia patrino .
Mia konfesprenanto diris , ke mia foriro estis la volo de Dio , ke la vivo estas elprovado ...
Ho !
gxi estas vere maldolcxa provado !
" Kiel !
" respondis Pauxlo , tiom da kauxzoj vin decidis kaj neniu vin retenis !
Ha !
ekzistas ankoraux unu , kiun vi ne diras .
Ricxeco estas alloga .
Vi baldaux trovos en la nova mondo iun , kiun vi nomos frato , cxar vi min ne=plu nomas tiamaniere .
Tiun fraton vi elektos inter viaj samranguloj , kiuj prezentos al vi nobelecon kaj ricxecon , kiujn mi ne povas proponi .
Sed por esti pli felicxa , kien vi volas iri ?
En kiun teron vi elsxipigxos , pli karan ol via naskoloko ?
Kie vi formos pli amindan societon ol tiun , kiu vin amas ? Kiel vi vivos sen la kutimaj karesoj de via patrino ?
Kio farigxos de sxi mem , jam maljuna , kiam sxi ne plu vidos vin apud si , cxirkaux la tablo , en la domo , sur la promenejo , kie sxi sin apogis sur vin ?
Kio farigxos de mia patrino , kiu vin amegas tiom , kiom la via ?
Kion mi diros al unu kaj al la alia , kiam mi vidos ilin plorantaj pro via foresto ?
Kruelulino !
Mi ne parolas pri mi ;
sed kio de mi mem farigxos , kiam mi ne=plu vidos vin kun mi en la mateno , kiam ni ne estos kune cxe la noktigxo ?
Kiam mi ekvidos tiujn=cxi du palmojn , plantitaj je nia naskigxo kaj tiel longe atestantaj pri nia reciproka amikeco ?
Ha !
Cxar nova sorto vin tusxas , cxar vi sercxas alian landon ol vian naskolokon , alian bienon ol tiun preparitan de miaj laboroj , lasu min akompani vin sur la sxipo , per kiu vi forveturos .
Mi vin trankviligos dum la ventegoj , kiuj tiel terurigas al vi sur la tero .
Mi ripozigos vian kapon sur mia brusto , mi varmigos vian koron kontraux mia koro kaj en Francujo , kien vi iras por sercxi ricxecon kaj altrangecon , mi servos al vi kvazaux sklavo .
Felicxa pro via sola felicxo , en tiuj hoteloj , kie mi vin vidos servata kaj adorata , mi estos ankoraux suficxe ricxa , suficxe nobla por fari al vi la plej grandan oferon , mortante cxe viaj piedoj .
" La ploregoj konfuzis lian vocxon kaj mi tuj auxdis Virginion , kiu diris al li tiujn vortojn interrompatajn de gxemoj : Por vi , mi foriras ... por vi , kiun mi vidis cxiutage lacigita de laborado por nutri du kriplajn familiojn .
Se mi konsentas la okazon ricxigi , gxi estis por milfoje redoni al vi la bonon , kiun vi faris al ni ;
cxu ricxeco estas preferinda al via amikeco ?
Kion vi diras pri via naskigxo ?
Ha !
Se estus ankoraux eble doni al mi fraton , cxu alian mi elektus ol vin ?
Ho ! Pauxlo !
ho , Pauxlo , multe pli kara ol frato vi estas por mi !
Kiom mi suferis por vin forigi de mi !
Mi volis , ke vi helpu min mem disduigxi , gxis la cxielo povos beni nian kunigxon .
Nun mi restas , mi foriras , mi vivas , mi mortas : faru el mi , kion vi volas .
Senvirtulino !
mi povis kontrauxstari al viaj karesoj , kaj vian doloron mi ne povas elporti !
" Andante tiujn vortojn , Pauxlo sxin prenis en siajn brakojn kaj premegante , li ekkriis kun terura vocxo : Mi foriros kun sxi ! Nenio povas min forpeli de sxi !
" Ni cxiuj kuris al li .
Sinjorino de La Tour diris : Filo mia , se vi nin forlasos , kio farigxos de ni ?
" Li , tremante , ripetis tiujn vortojn : Filo mia ...
filo mia ...
Vi , patrino , li diris , vi kiu disigas fraton de fratino !
Ni ambaux sucxis vian lakton ;
ambaux , edukitaj sur viaj genuoj , ni lernis de vi ami unu=la=alian ;
ni ambaux tion diris multfoje .
Kaj nun vi forigas sxin de mi !
Vi sendas sxin en Euxropon , en tiun barbaran landon , kiu rifuzis al vi rifugxejon , al kruelaj parencoj , kiujn vi mem forlasis .
Vi diros al mi : Vi ne havas plu ian rajton sur sxi ;
sxi ne estas via fratino .
Por mi sxi estus cxio , mia ricxeco , mia familio , mia nobeleco , mia tuta bieno .
Alian mi ne konas .
Nur unu tegmenton , nur unu lulilon ni havis , nur unu tombon ni havos .
Se sxi foriras , mi devas sxin sekvi .
La insulestro tiun malhelpos ?
Cxu li malhelpos , ke mi jxetu min en maron ?
Mi sekvos sxin nagxante .
La maro ne povos esti pli pereiga ol la tero .
Cxar mi ne povas vivi tie=cxi kun sxi , almenaux mi mortos antaux sxiaj okuloj , for de vi , kruela patrino !
Senkompata virino !
Tiu oceano , sur kiun vi sxin metas , neniam redonu sxin al vi !
" Je tiuj vortoj , mi prenis lin en miajn brakojn ;
cxar la malespero forpelis de li la sagxon .
Liaj okuloj brilegis ; lia brulanta vizagxo sxvitegis ;
liaj genuoj tremis kaj mi sentis , tra lia flama brusto , rapidegan korbatadon . Virginio terurigita diris : Ho , amiko mia !
mi certigas , pro la plezuroj de nia infaneco , viaj kaj miaj malfelicxoj kaj cxio , kio kunligas por eterne du malfelicxulojn , ke , se mi restos , nur por vi mi vivos ;
se mi foriros , iam mi revenos por aparteni al vi .
Vi cxiuj , kiuj min edukis dum mia infaneco , kiuj disponas mian vivon kaj vidas miajn larmojn , estu miaj atestantoj .
" Kiel suno fandas kaj jxetegas glacion el Apenina supro , tiel same malaperis la bolanta kolero de tiu junulo , cxe la auxdo de la vocxo de la amatino .
Lia fiera kapo mallevigxis kaj ploregoj fluis el liaj okuloj .
Lia patrino , miksante siajn larmojn kun liaj , cxirkauxprenis lin , ne povante paroli .
Sinjorino de La Tour , elrenversita , diris al mi : Mi ne kuragxas kontrauxstari ;
mia animo estas dissxirata .
Tiu malfelicxa vojagxo ne okazos .
Najbaro mia , provu forkonduki mian filon .
De ok tagoj , neniu dormis tie=cxi .
" Mi diris al Pauxlo : Amiko , via fratino restos .
Morgaux ni parolos al la insulestro ;
lasu vian familion ripozi kaj venu al mi por pasigi la nokton .
Estas malfrue , estas noktomeze ;
la suda stelkruco estas rekta cxe la horizonto .
" Li lasis sin konduki , nenion dirante kaj post tre malkvieta nokto levigxis cxe la tagigxo kaj reiris en sian logxejon .
Sed cxu mi bezonas dauxrigi pli longe tiun rakonton ?
Nur unu flanko en la homa vivo estas agrabla por konatigxi : Simila al nia globo turnanta , nia rapida rotado daux- ras nur unu tagon , kaj parto de tiu tago povas ricevi lumon , nur se la alia estas en mallumo .
Patro , mi diris , mi petegas vin , dauxrigu rakonti tion , kion vi tiel kortusxe komencis .
La raportoj pri felicxo placxas al ni ;
sed tiuj pri malfelicxo nin instruas .
" La unua persono vidita de Pauxlo , reirante hejmen , estis la negrino Mario kiu , suririnte sur sxtonego , rigardis la maran malproksimajxon .
Li kriis al sxi de kiel=eble=plej malproksime : Kie estas Virginio ?
" Mario turnis la kapon al sia juna mastro kaj ekploris .
Pauxlo , sensencigita , returnen iris kaj kuris al la haveno .
Li tie eksciis , ke Virginio ensxipigxis je la tagigxo , ke sxia sxipo tuj forveturis kaj ke gxi ne estas plu videbla .
Li reiris la logxejon , kiun li trapasis , nenion dirante al iu .
Kvankam tiu sxtonega zono sxajnas post ni preskaux vertikala , tamen tiuj verdaj platajxoj , kiuj dividas gxian altecon , formas tiom da etagxoj , per kies kelkaj malfacilaj vojetoj oni alvenas gxis la piedo de tiu klinigxanta kaj neatingebla sxtonega konuso , nomata Dikfingro .
Je la fundamento de tiu sxtonego kusxas ebenajxo kovrata de grandaj arboj , sed tiel alta kaj kruta , ke gxi estas kvazaux granda arbaro enaera , cxirkauxata de teruregaj profundegajxoj .
La nuboj , sencxese altiritaj de la supro de Dikfingro , provizas tie multajn riveretojn , kiuj falas tiel profunden en la fundon de la postmonta valo , ke de tiu altajxo oni ne auxdas la bruon de ilia falo .
De tiu loko oni vidas grandan parton de la insulo kun gxiaj montetoj , superataj de pintoj , interalie Pieter=Booth kaj Tri mamoj , kun iliaj arbarplenaj valetoj ;
kaj poste la plenmaron kaj insulon Bourbon , kiu situas je kvardek leuxkoj de tie=cxi , okcidente .
De tiu altajxo Pauxlo ekvidis la sxipon , sur kiu forveturis Virginio . Li gxin vidis malproksime , je pli=ol dek leuxkoj , sxajnanta kvazaux nigra punkto en la mezo de la maro .
Dum parto de la tago li tie restis , tute okupata je gxia rigardado : gxi jam estis malaperinta , kiam li kredis , ke li gxin ankoraux vidas .
Kiam gxi perdigxis en la horizonta nebulo , li sidigxis en tiu sovagxa loko , cxiam batata de la ventoj , sencxese skuantaj la suprojn de la palmoj kaj de la tatamakoj . Ilia mallauxta kaj mugxa murmurado similas malproksiman bruon de orgenoj kaj inspiras profundan melankolion .
Tie mi trovis Pauxlon , kun la kapo apogita kontraux sxtonego kaj la okuloj mallevitaj al la tero .
Mi marsxis al li jam de la sunlevigxo : mi kun granda peno decidigis lin remalsupreniri kaj revidi lian familion .
Mi tamen rekondukis lin al lia logxejo ; kaj revidante sinjorinon de La Tour , li maldolcxe plendis , ke sxi lin trompis .
Sinjorino de La Tour diris al ni , ke , cxar vento ekblovis je la tria horo matene , la sxipo estis forveturonta ; tiam la insulestro sekvata de parto el lia stabo kaj de la misiisto , palankene venis por sercxi Virginion .
Malgraux sxiaj propraj argumentoj , sxiaj larmoj kaj la ploroj de Margarito , kriante ke tio estis por la bono de cxiuj , ili forkondukis sxian filinon duonmortintan .
Se mi almenaux estus adiauxinta sxin , diris Pauxlo , mi estus nun trankvila .
Mi estus al sxi dirinta : Virginio , se , dum nia kunvivado , mi diris ian ofendan parolon , antaux ol vin forlasi por eterno , diru al mi , ke vi tion pardonas .
Mi estus al sxi dirinta : Cxar mi vin neniam revidos , adiaux , kara Virginio mia , adiaux !
Vivu malproksime=de mi , kontenta kaj felicxa .
" Kaj , cxar li vidis , ke lia patrino kaj sinjorino de La Tour ploras , li diris : Nun sercxu alian ol min por visxi viajn larmojn !
" kaj li foriris gxemante kaj vagis tien cxi kaj tien en la logxejo .
Li trairis cxiujn lokojn plej amitajn de Virginio .
Li diris al sxiaj kaprinoj kaj al la kapridetoj , kiuj lin sekvis , blekante : Kion vi petas de mi ?
vi ne revidos plu kun mi tiun , kiu proponis nutrajxon al vi en sxia mano .
" Li iris al la Ripozejo de Virginio kaj je la vido de la cxirkauxflugetantaj birdoj , li ekkriis : Malfelicxaj birdoj , vi ne=plu flugos al via bona nutrantino .
" Kaj vidante Fidelan flaranta cxi=tie kaj tie kaj antauxmarsxanta flarsercxante , li ek- gxemis kaj diris : Ho !
neniam vi sxin retrovos .
" Fine li sidi- gxis sur la sxtonegon , kie li parolis kun sxi la hierauxan tagon ;
kaj je la vido de la maro , sur kiu li vidis la forveturantan sxipon malaperanta , li ploris .
Dume ni sekvis lin pasxe-post-pasxe , timante ian pereigan sekvon de lia spirita konfuzeco .
Lia patrino kaj sinjorino de La Tour petis , per plej karesaj esprimoj , ke li ne pliigu ilian doloron per sia malespero .
Fine tiu=cxi lasta sukcesis lin kvietigi , ripetante la plej esperigajn nomojn : sxi nomis lin sia kara filo , sia bofilo , la edzigxonto de sia filino ;
sxi admonis , ke li reiru hejmen kaj mangxu ian nutrajxon .
Li sidigxis cxe la tablo , apud la loko ordinare difinita por sia kunulino ;
kaj , kvazaux sxi ankoraux okupus gxin , li alparolis sxin kaj prezentis la mangxajxojn , kiujn sxi plej sxatis ; sed , tuj kiam li ekvidis sian eraron , li ekploris .
La sekvantajn tagojn li kolektis cxion , kion sxi uzis por siaj propraj bezonoj , la lastajn bukedojn portitajn de sxi , kokostason , el kiu sxi kutime trinkis ;
kaj kvazaux tiuj restajxoj estus la plej valoraj objektoj en la mondo , li kisis ilin kaj metis sur sian bruston .
Sukceno ne havas tiel dolcxan odoron , kiel objektoj tusxitaj de amatino .
Fine , vidante , ke liaj bedauxroj pliigas la cxagrenon de lia patrino kaj de sinjorino de La Tour , kaj ke la familiaj bezonoj postulas sencxesan laboradon , li ekriparis la gxardenon , kun la helpo de Domingo .
Baldaux tiu junulo , indiferenta kiel cxiuj kreoloj pri la aferoj okazantaj en la mondo , petis , ke mi instruu lin legi kaj skribi , por=ke li povu korespondi kun Virginio .
Li volis poste studi geografion por koni la landon , en kiun sxi elsxipigxos , kaj la historion por ekscii pri la moroj de la societo , en kiu sxi vivos .
Tiel same , pro la amo , li perfektigxis en terkulturado kaj en agrabla arangxado de la plej malebena terajxo .
Sendube plej multajn sciencojn kaj artojn la homoj sxuldas al la gxuado instigita de tiu flama kaj malkvieta pasio , kaj de gxia manko naskigxis filozofie , kiu instruas konsoligxi pri cxio .
Tiel naturo farinte el amo la ligilon de cxiuj estajxoj , faris gxin la unua kauxzo de niaj societoj kaj la instigilo de niaj sciajxoj kaj plezuroj .
Pauxlo ne tre sxatis studadon de geografio , kiu , anstataux priskribi la naturon de cxiu lando , prezentas nur gxiajn politikajn dividajxojn .
Historio , kaj precipe nuntempa historio , ne interesis lin pli multe .
Li vidis en gxi nur gxeneralajn kaj periodajn malfelicxojn , kies kauxzojn li ne konis ;
senpravajn kaj sencelajn militojn , malklarajn intrigojn kaj malhumanajn regnestrojn .
Li preferis legadon de romanoj , kiuj , cxar ili sin okupas pli multe pri homaj sentoj kaj interesoj , prezentis kelkfoje statojn similajn al la lia .
Tial neniu libro tiel plezurigis lin kiel Telemako , pro gxiaj priskriboj de kampara vivado kaj naturaj homkoraj pasioj .
Li legis al sia patrino kaj al sinjorino de La Tour gxiajn preferitajn eltirajxojn ;
tiam , ekscitita de kortusxaj rememoroj , lia vocxo konfuzigxis kaj larmoj fluis el liaj okuloj .
Al li sxajnis rekoni en Virginio la noblan fierecon kaj sagxecon de Antiopo , kun la malfelicxoj kaj amemo de Euxkario .
Aliflanke li estis tute terurigata de la legado de niaj modaj romanoj , plenaj de malmoralaj moroj kaj sentencoj , kaj , kiam li eksciis , ke tiuj romanoj vere priskribas la euxropajn societojn , li ektimis , ne sen ia praveco , ke Virginio malvirtigxos aux lin forgesos .
Efektive , pasis pli=ol unu jaro kaj duono , dum kiu sinjorino de La Tour havis nenian sciigon pri sia onklino kaj sia filino : sxi nur eksciis , per alia persono , ke Virginio feli- cxe alvenis Francujon .
Fine sxi ricevis , per sxipo alveturanta Hindujon , pakajxeton kaj leteron skribitan de Virginio .
Malgraux la singardemo de sxia aminda kaj indulgema filino , sxi jugxis , ke sxi estas tre malfelicxa .
Tiu letero tiel bone priskribas sxian staton kaj karakteron , ke mi gxin preskaux lauxvorte rememoras .
Tre kara kaj amata patrineto , Jam multajn leterojn mi skribis al vi ;
sed , cxar mi ne ricevis respondon , mi timas , ke ili ne alvenis al vi .
Mi esperas ke cxi=tiu , dank' al mia antauxzorgo , sciigos vin pri mi kaj ebligos al mi ricevi novajxojn pri vi .
Mi versxis multajn larmojn de nia disigxo , mi , kiu antauxe preskaux neniam ploris , escepte pri la malfelicxoj de aliaj personoj .
Mia onklino estis tre konfuzita je mia alveno , kiam min demandinte pri miaj talentoj , mi diris al sxi , ke mi scias nek legi , nek skribi ;
sxi demandis min , kion mi do studis de mia naskigxo ;
kaj kiam mi respondis , ke mi povas zorgi pri mastrumado kaj fari sxian volon , sxi diris , ke tio estas edukiteco de servistino .
La postan tagon sxi kondukis min apud Parizo en abatejon , kie mi havis cxiuspecajn instruistojn : ili edukis min , interalie , pri historio , geografio , gramatiko , matematiko kaj cxevalrajdado ;
sed mi tiel malmulte inklinigxas por cxiuj tiuj sciencoj , ke mi ne progresos kun tiuj sinjoroj .
Mi sentas , ke mi estas sensprita mizerulino , kiel ili diras .
Tamen la bonajxoj de mia onklino ne malpliigxas : cxiusezone sxi donas al mi novajn vestojn ;
sxi metis apud mi du servistinojn , kiuj estas tiel bone ornamataj kiel altrangaj sinjorinoj ;
sxi donis al mi la titolon grafino ;
sed sxi aliigis mian nomon La Tour , kiu estis al mi tiel kara kiel al vi , pro cxio , kion vi rakontis pri la suferoj elportitaj de mia patro por edzigxi kun vi : sxi anstatauxis vian edzinan nomon per la familia , kiu tamen estas al mi ankoraux kara , cxar gxi estas via frauxlina nomo .
Vidante min tiel ricxa , mi petegis , ke sxi sendu al vi kelkajn helpajxojn .
Kiel raporti sxian respondon ?
Sed vi cxiam admonis , ke mi diru la veron .
Al mi do sxi respondis , ke malmulto utilas al vi por nenio kaj multo vin embarasus pro via simpla vivo .
Mi unue provis vin sciigi pri mi per fremda mano , pro manko de mia .
Sed , cxar alvenante cxi tien mi konis neniun konfidindan , tage kaj nokte mi penis lerni legadon kaj skribadon ; Dio bonvolis , ke mi sukcesu post malmulte da tempo .
Mi komisiis al la cxi tieaj sinjorinoj sendadon de miaj unuaj leteroj ;
mi pensas , ke ili redonis ilin al mia onklino .
Tiu=cxi fojon , mi turnis min al kunedukatino mia : viajn respondojn mi petas , ke vi skribu laux sxia cxi=tie aldonita adreso .
Mia onklino malpermesis al mi cxian korespondadon eksteren , cxar tio povus , laux sxia opinio , kontrauxstari al sxiaj grandaj projektoj pri mi .
Nur sxi povas min viziti tra krado , kaj ankaux maljuna nobelo el sxiaj amikoj , kiu , sxi diris , min tre sxatus .
Vere parolante , mi tute ne sxatus lin , ecx se mi povus iun ami .
Mi vivas meze de brilo de ricxeco kaj mi ne povas disponi ecx unu moneron .
Oni diras ke , se mi havus monon , tio povus havi gravajn sekvojn .
Ecx miaj vestoj apartenas al miaj servistinoj , kiuj interkverelas pri ili , antaux=ol mi ilin formetis .
Inter ricxajxoj , mi estas multe pli malricxa ol mi estis , kiam mi vivis kun vi , cxar mi havas nenion por donaci .
Kiam mi vidis , ke la grandaj kapabloj , pri kiuj oni min instruas , ne ebligos ecx iomete bonfari , mi turnis min al mia kudrilo , pri kies uzo vi felicxe min instruis .
Mi do sendas kelkajn de mi faritajn parojn da sxtrumpoj por vi kaj panjo Margarito , cxapon por Domingo kaj unu el miaj rugxaj tukoj por Margarito .
Al cxi=tiu pakajxeto mi aldonas grajnojn kaj kernojn el la fruktoj de miaj mangxajxoj kun cxiaspecaj arbosemoj , kiujn mi kolektis en la abateja parko dum la ludaj horoj .
Mi ankaux aldonis semojn de violoj , lekantoj , akraj ranunkoloj , grenpapavoj , cejanoj , skabiozoj , kiujn mi kolektis sur la kampoj .
En la cxi tieaj herbejoj estas pli belaj floroj ol en niaj , sed neniu atentas pri ili .
Mi estas certa , ke vi kaj panjo Margarito estos pli kontentaj pro cxi=tiu sako da grajnoj ol pro la sako da piastroj , kauxzo de nia disigxo kaj de miaj larmoj .
Estos al mi granda gxojo , se vi havos iam plezuron vidi , ke pomarboj kreskas apud niaj bananarboj kaj ke fagoj miksas sian foliaron kun la folioj de niaj kokosarboj .
Vi kredos , ke vi estas en Normandujo , kiun vi tiel amas .
Vi postulis , ke mi sciigu vin pri miaj gxojoj kaj cxagrenoj : gxojon mi ne havas plu , for de vi , la cxagrenojn mi malpliigas , pensante , ke mi estas en loko , kien vi sendis min laux la volo de Dio .
Neniu cxi=tie parolas kun mi pri vi , kaj kun neniu mi povas pri vi paroli : jen estas mia plej granda cxagreno .
Miaj servistinoj , aux pli guste la servistinoj de mia praonklino , cxar ili estas pli sxiaj ol miaj , diras , kiam mi provas ekparoli pri miaj geamatoj : Frauxlino , rememoru , ke vi estas francino kaj ke vi devas forgesi la landon de la sovagxuloj !
" Ha !
pli volonte min mem mi forgesus , ol la lokon , kie mi naskigxis , kie vi vivas !
Tiu=cxi lando , kie mi nun logxas , estas por mi lando de sovagxuloj ;
cxar mi vivas sola , konante neniun konfidindan por priparoli la amon , kiun gxis en la tombo havos por vi , tre kara kaj amata patrineto , Via obeema kaj amema filino , VIRGINIO=DE=LA=TOUR .
Mi rekomendas al via boneco Marion kaj Domingon , kiuj tiel multe zorgis pri mi dum mia infaneco ;
karesu por mi Fidelon , kiu retrovis nin en la arbaro .
" Pauxlo tre miris , ke Virginio tute ne parolas pri li , dum sxi forgesas ecx ne la doman hundon : sed li ne sciis ke , kiel ajn longa estas letero de virino , sian plej karan penson sxi metas nur en la fino .
En postskribo , Virginio speciale rekomendis al Pauxlo du specojn da grajnoj : la violojn kaj la skabiozojn .
Al li sxi donis kelkajn sciigojn pri la naturo de tiuj kreskajxoj kaj pri la lokoj , kie oni povas ilin semi .
La violo , sxi skribis , produktas malpalan violkoloran floreton , kiu emas sin kasxi sub la tufegoj , sed gxia cxarma odoro tuj malkovrigas gxin .
" Li sxirmu gxin , sxi admonis , cxe la fontbordo , apud sxia kokosarbo .
La skabiozoj , sxi aldonis , kreskigas beletan palebluan floron , kun nigra fundo blanke punktita .
Oni kredus , ke gxi estas en funebro ;
tial oni nomas gxin ankaux floro de vidvino ;
gxi sxatas la malglatajn lokojn , batatajn de la ventoj .
" Tiun floron , sxi petis , li sxirmu sur la sxtonegon , kie sxi parolis kun li dum la nokto por la lasta fojo kaj tiun sxtonegon li nomu , pro amo al sxi , Roko de la adiauxo .
Tiujn semojn sxi enfermis en tre simpla teksita monujeto , kiu sxajnis altegvalora al Pauxlo , kiam li ekvidis P. kaj V. kunplektitajn kaj formitajn el haroj , kiujn li opiniis aparteni al Virginio , pro ilia beleco .
La letero de tiu sentoplena kaj virta frauxlino plorigis la tutan familion ;
sxia patrino respondis , en la nomo de la societo , ke sxi povas , laux sia placxo , resti aux reveni ;
sxi certigis , ke ili cxiuj perdis la plej bonan parton de sia feli- cxo kaj ke sxi mem precipe estas ne konsolebla .
Pauxlo skribis al sxi tre longan leteron , en kiu li certigis , ke li tuj faros la gxardenon inda je sxi kaj miksos la euxropajn plantojn kun la afrikaj , same kiel sxi intermiksis la nomojn en sia trikajxo .
Li sendis perfekte maturajn fruktojn de la kokosarboj de sxia fonto . Alian insulan semon li ne aldonis , li skribis , por=ke la deziro revidi tiajn produktojn sxin decidigu baldaux reveni .
Li petegis , ke sxi plej rapide kontentigu la flamajn dezirojn de ilia familio kaj liajn aparte , cxar li nun povas gxui nenian gxojon , estante malproksime=de sxi .
Pauxlo zorge , plej zorge semis la euxropajn grajnojn , kaj precipe la violojn kaj skabizojn , kies floroj sxajnis iel simili la karakteron kaj staton de Virginio , kiu tiel speciale rekomendis ilin ;
sed , cxu cxar ili velkis dum la vojagxo , cxu , pli kredinde , cxar la klimato de tiu parto de Afriko ne estas favora por ili , nur malmultaj gxermis ; kiuj ne povis kreski gxis sia perfekta stato .
Sed envio , kiu naskigxas ecx antaux la felicxo de la enviatoj , precipe en francaj kolonioj , disvastigis en la insulo famon , kiu tre maltrankviligis Pauxlon .
La sxipanoj , kiuj alportis la leteron de Virginio , certigis , ke sxi estas edzinigxonta : ili nomis la kortegulon , kiu edzigxos kun sxi ;
kelkaj ecx diris , ke tio okazis kaj ke ili tion vidis .
Unue Pauxlo malestimis sciigojn alportitajn de komercaj sxipanoj , kiuj ofte disvastigas malverajxojn en la haltlokoj .
Sed cxar multaj insulanoj , instigitaj de perfida kompato , rapidis kondolenci lin pri tiu okazo , li komencis gxin kredi .
Cetere en kelkaj el la romanoj , kiujn li legis , li vidis , ke perfidajxon oni konsideras kvazaux sxercon ;
kaj cxar li sciis , ke tiuj libroj estas preskaux fidela priskribo de la euxropaj moroj , li ektimis , ke la filino de sinjorino de La Tour malvirtigxos kaj forgesos siajn promesojn .
Liaj sciajxoj jam faris lin malfelicxa .
Dum ses monatoj de tiu tempo multaj sxipoj alveturis cxi tien el Euxropo ; neniu alportis ian sciigon pri Virginio : tio ankaux pliigis lian timon .
Tiu malfelicxa junulo , agitata de cxiuj animaj konfuzoj , ofte vizitis min , por=ke mia societa sperto certigu aux forpelu lian maltrankvilecon .
Kiel mi diris al vi , mi logxas je unu mejlo kaj duono de tie=cxi , sur bordo de malgranda rivereto fluanta lauxlonge de Longa monto .
Tie mi pasigas mian vivon , sola , sen edzino , sen ido , sen sklavo .
Post tiu malofta felicxo , -R trovi bone samkarakteran edzinon , -L vivi sola estas sendube la malplej mizera stato de la vivo : cxiu homo , kiu devis multe plendi pro la homoj , sercxas izoligxon .
Ecx estas tre rimarkinde , ke cxiuj popoloj , malfelicxaj pro siaj opinioj , moroj aux registaroj , naskis tutajn klasojn da regnanoj , dedicxitaj al soleco kaj frauxleco .
Tiaj estis la egiptoj dum sia faltempo , la grekoj de la Orienta imperio ;
tiaj estas nuntempe la hindoj , la cxinoj , la unuaj grekoj , la italoj kaj plej multaj el la orientaj kaj sudaj popoloj .
Soleco parte rekondukas homon al la natura felicxo , forigante de li la societan malfelicxon .
Inter niaj societoj , disigataj de tiom da antauxjugxoj , la animo estas sencxese agitata ;
gxi kvazaux ruligas en si mem multegajn maltrankvilajxojn kaj kontrauxajn opiniojn , kiujn membroj de ambiciema kaj mizera societo volas trudi unuj al aliaj .
Sed en soleco , gxi demetas tiujn eksterajn , konfuzajn iluziojn ;
gxi rekonscias pri si , pri naturo kaj gxia kreinto . Tiel same akvo de sxlima torento ruiniginta niajn kampojn , okaze versxigxas en malproksiman akvokavon , reklarigxas , kaj , hela , rebrilas sur siaj propraj bordoj la surterajn verdajxojn kaj cxielan lumon . Soleco restarigas bone kaj la korpojn kaj la animajn harmoniojn .
Inter la dezertuloj oni trovas la plej maljunajn homojn : tiaj estas la hindaj bramanoj .
Fine , mi kredas , ke gxi estas tiel necesa por la felicxo en la mondo , ke sxajnas al mi neeble gxui dauxreblan plezuron de ia ajn sento aux reguligi sian konduton laux ia firma principo , se oni ne faras en si ian internan solejon , el kie tre malofte eliras nia opinio , kien neniam eniras alies penso .
Mi tamen ne diros , ke homo nepre devas vivi sola : pro siaj bezonoj li estas ligita kun la tuta homaro ;
li do devas labori por la homoj kaj ankaux por la cetera naturo .
Sed , cxar Dio al cxiu el ni donis organojn perfekte kunmetitajn kun la elementoj de la globo sur kiu ni vivas , piedojn por la tero , pulmojn por la lumo , ne ebligante intersxangxi uzadon de tiuj sentoj , li rezervis por si , kreinto de la vivo , la koron , kiu estas la cxefa organo .
Mi do pasigas mian vivon for de la homoj , kiujn mi volis servi kaj kiuj min turmentis .
Travojagxinte grandan parton de Euxropo kaj kelkajn regionojn de Ameriko kaj Afriko , mi eklogxis en cxi=tiu malmulte homohava insulo , allogita de la dolcxa temperaturo kaj de la solejoj : kabano , kiun mi konstruis en la arbaro kontraux arbo , malgranda kampo , kulturata de mi mem , rivereto fluanta antaux mia pordo , suficxas por miaj bezonoj kaj plezuroj .
Al tiuj gxuoj mi aldonas legadon de kelkaj bonaj libroj , kiuj min instigos al plivirtigxo .
Ili ankaux faras utila por mia felicxo la mondon mem , kiun mi forlasis ;
ili priskribas la pasiojn , kiuj faras gxiajn logxantojn tiel mizeraj ;
kaj komparante ilian sorton kun la mia , mi iel gxuas negativan felicxon .
Kvazaux homo savita sur sxtonego el sxippereo , mi rigardas de mia solejo la ventegojn blovantajn en la cetera mondo .
De la tempo , kiam la homoj ne aperas plu en mia vivo kaj mi en la ilia , ilin mi ne=plu malamas , ilin mi priplendas .
Se mi renkontas malfelicxulon , mi penas gxin helpi per miaj konsiloj , same kiel preteriranto sur torenta bordo proponas manon al dronanto .
Sed nur simplulojn mi trovis atentaj pri mia parolo .
Vane naturo vokas al si la ceterajn homojn ;
cxiu el ili imagas pri gxi , laux siaj propraj pasioj .
Dum sia tuta vivo ili persekutas tiun erarigan fantomon kaj poste riprocxas la cxielon pro sia propra eraro .
Inter multaj malfelicxuloj , kiujn mi kelkfoje provis rekonduki al la naturo , cxiujn mi trovis fieraj pro siaj propraj mizeroj .
ili certigis , ke nur ili utilas al la homoj kaj ili penis min logi en sian turnigxejon .
Sed , se kun cxiu mi komunikas , al neniu mi liverigxas .
Ofte mi estas suficxe instruata de mi mem .
En la nuna kvieto mi rememoras pri la pasintaj maltrankvilajxoj de mia vivo , kiujn mi kredis tiel valoraj : pri protektoj , ricxeco , famo , volupto kaj opinioj , kiuj batalas unu kontraux alia en la tuta mondo .
Mi komparas tiujn homojn kiuj pro hximeroj furioze interinsultas sin , kaj kiuj ne=plu ekzistas , kun la ondoj de mia rivereto , kiuj sxauxme disrompigxas kontraux la sxtonegoj de la fluejo kaj malaperas poreterne .
Pri mi , mi lasas min kviete fortirigi al la riverego de la tempo , al la senlima oceano de la estonto ;
kaj , laux la vidajxo de la nunaj harmonioj de la naturo mi altigxas gxis gxis kreinto kaj mi esperas pli feli- cxan sorton en alia mondo .
Kvankam de mia arbarmeza izolejo oni ne vidas tiel multajn objektojn , kiel ni tie=cxi vidas pro la alteco de la loko , kie ni estas , tamen trovigxas tie interesajxoj ;
precipe por miaspeca homo , kiu pli amas enpensigxi internen ol eksteren disrevi .
La rivero , fluanta antaux mia pordo , rekte pasas tra la arbaro , tiel ke gxi prezentas longan kanalon ombratan de diversfoliaj arboj : tie estas tatamakoj , ebonlignoj , speco tie=cxi nomata pom- , oliv- kaj cinamlignoj ;
palmaretoj cxi=tie kaj tie starigas siajn nudajn kolonojn , longajn je pli=ol cent futoj , supre ornamatajn de palma bukedo , kaj sxajnas super la aliaj arboj kvazaux arbaro plantita sur alia arbaro .
Diversfoliaj lianoj kunplektigxas de arbo al alia kaj formas cxi=tie florajn arkajxojn , tie longajn verdajxajn kurtenojn .
Aromaj odoroj eligxas el la plejmulto de tiuj arboj kaj iliaj odoroj tiel influas ecx la vestojn , ke homon pasintan tra arbaro oni cxi=tie flaras du horojn post lia eliro .
En la sezono , kiam ili produktas florojn , ili sxajnas kvazaux duonkovritaj de negxo .
En la fino de la somero , multspecaj fremdaj birdoj , instigataj de nekomprenebla instinkto , flugas el nekonataj regionoj , trans vastaj maroj , por rikolti la grajnojn de la cxi tieaj vegetajxoj , kaj ilia hela koloro kontrastas kun la arba verdeco , brunigita de la suno .
Tiaj estas interalie diversaspecaj bluaj kolomboj , cxi=tie nomataj holandaj kolomboj .
La simioj , logxantoj de tiuj arbaroj , ludas sur iliaj malhelaj brancxoj , el kiuj vidigxas ilia griza , duonverda hararo kaj tute nigra vizagxo ;
kelkaj pendas cxe la brancxoj per la vosto kaj balancigxas en la aero ;
aliaj saltas de brancxo al brancxo , portante siajn idojn en la brakoj .
Neniam mortiga pafilo terurigis tiujn idojn de la naturo .
Oni tie aux- das nur gxojkriojn , nekonatajn pepadojn de kelkaj auxstraliaj birdoj , kies vocxon malproksime ripetas la ehxoj de tiuj arbaroj .
La rivero , kiu mugxe fluas sur sxtonajxo , tra la arboj , rebrilas cxi=tie kaj tie sur sia klara akvo iliajn respektindajn verdojn kaj ombrajn masojn kaj la ludojn de iliaj felicxaj logxantoj : je milo da pasxoj de tie , gxi sin jxetegas el diversaj sxtonegajxoj kaj formas cxe sxia falejo kristalglatan lageton , kiu , falante , sxauxmonde rompigxas .
Multegaj konfuzaj bruoj eliras el tiu brueganta akvo , kaj , disigitaj de la ventoj tra la arbaro , jen ili malproksimen forigxas , jen ili samtempe alproksimigxas kaj surdigas kvazaux sonoj de pregxejaj sonoriloj .
La aero , sencxese renovigita de la akvomovo , provizas sur la bordo de tiu=cxi rivero , malgraux somera varmeco , verdajxaron kaj fresxecon , kiujn oni malofte trovas sur cxi=tiu insulo , ecx sur la supro de la montoj .
Proksime=de tie staris sxtonego , suficxe malproksime=de la akvofalo , por=ke oni ne estu surdigata de la akvobruo kaj suficxe proksima , por=ke oni povu gxui gxian vidajxon , fresxecon kaj murmuron .
Dum la varmega tempo sinjorino de La Tour , Margarito , Virginio , Pauxlo kaj mi kelkfoje iris sub la ombron de tiu sxtonego por tagmangxi .
Virginio , cxar sxi cxiam faris ecx siajn sensignifajn agojn utilaj por la aliaj , ne mangxis frukton en la kamparo sen meti en la teron la kernon aux grajnojn .
El tio , sxi diris , kreskas arboj , kiuj havigos siajn fruktojn al iu vojagxanto aux almenaux al iu birdo .
" Iun tagon , kiam sxi mangxis papajon sub tiu sxtonego , sxi plantis semojn de tiu frukto .
Post malmulte da tempo tie kreskis multaj papajarboj , interalie virinseksa , tio estas portanto de fruktoj .
Tiu arbo ne estis tiel alta kiel la genuo de Virginio , kiam sxi foriris ;
sed , cxar gxi rapide kreskas , post du jaroj gxi estis alta je dudek futoj kaj gxis trunko estis cxirkauxplektita cxe la supra parto de multaj rangoj da maturaj fruktoj .
Pauxlo , okaze pasinta en tiu loko , gxojis vidante tiun grandan arbon produktitan de grajneto , kiun lia amikino plantis ;
kaj samtempe , li farigxis malgajega , revidante tiun atestajxon pri sxia longa foresto .
La objektoj , kiujn ni kutime vidas , ne montras la rapidecon de la vivo ;
ili kun ni netakseble maljunigxas ; sed se ilin ni subite revidas , ne atentinte dum kelkaj jaroj , tiam ili nin sciigas pri la rapida fluo de la riverego de la vivo .
Pauxlo estis tiel surprizita , tiel konfuzita , vidante tiun fruktosxargxitan papajarbon , kiel vojagxanto post longa foresto el sia patrolando , kiam li ne retrovas plu siajn samtempulojn , kaj vidas infanojn , antauxe mamnutritajn , kiuj farigxis patroj .
Jen li volis dehaki la papajarbon , cxar gxi montris tre klare la longecon de la tempo pasinta de la foriro de Virginio ;
jen , konsiderante gxin kiel monumenton de sxia bonfaremo , li cxirkauxprenis la trunkon kaj diris al gxi amajn kaj bedauxrajn vortojn .
Ho , arbo , kies idaro ankoraux ekzistas en niaj arbaroj , mi mem vin vidis kun pli granda intereso kaj respekto ol la triumfarkojn de la romanoj !
Naturo , kiu cxiutage detruas la monumentojn de la ambicio de regxoj , multigu en niaj arbaroj la signojn de la bonfaremo de malricxa junulino !
Sub tiu papajarbo mi do estis certa , ke mi renkontos Pauxlon , kiam li venis en mian regionon .
Iun tagon , mi trovis lin premata de melankolio kaj mi havis kun li interparolon , kiun mi tuj raportos al vi , se mi ne estas tro enuiga pro miaj longaj flankaj paroloj pardoneblaj al mia maljuneco kaj al miaj lastaj amikajxoj .
Mi gxin rakontos al vi dialoge , por=ke vi jugxu pri la natura sagxeco de tiu junulo , vi facile distingos la interparolantojn laux la senco de liaj demandoj kaj de miaj respondoj .
Li diris al mi : Mi estas tre cxagrenita .
De du jaroj kaj du monatoj frauxlino de La Tour foriris ;
kaj de ok monatoj kaj duono sxi ne sciigis nin pri si .
Ricxa sxi estas ;
mi estas malricxa : sxi forgesis min .
Mi intencas ensxipigxi ;
mi veturos Francujon , mi servos la regxon , mi ricxigxos kaj la onklino de fraux- lino de La Tour donos al mi sian nevinon kiel edzinon , kiam mi estos nobelo .
" LA=MALJUNULO Ho , amiko mia !
Cxu vi ne diris , ke vi ne estas nobelo ?
PAUxLO Tion diris mia patrino ;
cxar mi , mi ne scias , kio estas nobeleco .
Mi neniam rimarkis , ke mi havas malpli nobelan naskigxon ol aliaj .
LA=MALJUNULO Via manko da nobeleco malebligas , ke vi en Francujo plenumu altrangajn oficojn ;
vi ecx ne povas esti akceptata en eminentan kaston .
PAUxLO Vi multfoje diris al mi , ke unu el la kauxzoj de la fameco de Francujo estas la egaleco de cxiuj regnanoj por la oficoj kaj vi citis multajn glorulojn , kiuj devenis el malaltrangaj metioj , sed honoris sian patrujon : cxu vi do volis trompi mian kuragxon ?
LA=MALJUNULO Filo mia , neniam mi gxin malincitos .
Mi diris al vi la veron pri estintaj tempoj ;
sed la aferoj nun estas sxangxitaj : cxio en Francujo farigxis acxetebla ;
cxio estas hereda proprajxo de malmultaj familioj aux apartajxo de la kastoj .
La regxo estas la suno , kiun cxirkauxas , kvazaux nuboj , nobeloj kaj kastoj ;
preskaux neeble estas , ke unu el gxiaj radioj brilu al vi .
Antauxe , kun malpli komplika administracio , oni vidis tiajn fenomenojn .
Tiam talentoj kaj meritoj cxialoke disvolvigxis , same kiel teroj , jxus ekkulturitaj , produktas per sia plena suko .
Sed maloftaj estas grandaj regxoj , kiuj konas kaj bone elektas la homojn .
Ordinara regxo sin lasas gvidi de la cxirkauxantaj altranguloj kaj kastanoj .
PAUxLO Sed mi eble trovos iun altrangulon , kiu min protektos ?
LA=MALJUNULO Por esti protektata de altranguloj , estas necese servi ilian ambicion aux plezuramon .
Neniam vi sukcesos en tio , cxar vi estas malnobela kaj honesta .
PAUxLO Sed mi agos tiel kuragxe , mi estos tiel fidela al mia promeso , tiel fervora kaj konstanta en mia amikeco , ke mi farigxos inda esti adoptita de iu el ili , kiel mi vidis en la antikvaj historioj , kiujn vi lasis min legi .
LA=MALJUNULO Ho , amiko mia !
Cxe la grekoj kaj cxe la romanoj , ecx dum ilia dekadenco , altranguloj respektis virton ;
sed ni havis multajn cxiuspecajn glorulojn , devenintajn el cxiuj popolaj rangoj , kaj mi ne konas iun el ili , kiun adoptis nobela familio .
Sen niaj regxoj , virto en Francujo estus eterne malnobela .
Kiel mi diris , ili kelkfoje honoras gxin , kiam ili gxin ekvidas ;
sed nuntempe privilegioj , antauxe rezervitaj por gxi , estas donataj nur por mono .
PAUxLO Pro manko de altrangulo , mi klopodos placxi al iu kasto .
Mi tute alprenos gxiajn spiriton kaj opiniojn ;
mi faros min aminda por gxi .
LA=MALJUNULO Vi do agos kiel la ceteraj homoj ;
vi forlasos vian konsciencon por ricxigxi ?
PAUxLO Ho , ne !
mi cxiam sercxos nur la veron .
LA=MALJUNULO Anstataux farigxi amata , vi kredeble estos malamata .
Cetere , kastoj malmulte interesigxas pri sercxado de la vero ;
cxia opinio estas indiferenta al la ambiciuloj , se nur ili regas .
PAUxLO Kiel malfelicxa mi estas !
Cxio min forpelas .
Mi estas kondamnita pasigi mian vivon en malfama laboro , for de Virginio !
-R kaj li profunde ekspiris .
LA=MALJUNULO Dio estu via sola mastro kaj la homaro via kasto .
Estu cxiam ligita al ambaux .
Familioj , kastoj , popoloj , regxoj , havas siajn antauxjugxojn kaj pasiojn ;
ofte per malvirtoj , oni devas servi al ili ; Dio kaj homaro nur virtojn postulas de ni .
Sed kial vi volas distingigxi de la ceteraj homoj ?
Tio estas kontrauxnatura sento , cxar , se cxiu estas tia , cxiu militus kontraux sia najbaro .
Kontentigxu , plenumante vian devon , en la stato al vi trudita de la Providenco ;
malplendu pri via sorto , kiu ebligas al vi havi propran konsciencon , kaj kiu ne devigos vin , kiel la altrangulojn , konsistigi vian felicxon laux la opinio de la malaltranguloj , kaj , kiel la malaltrangulojn , rampi al la altranguloj por ricevi tion , kio estas necesa por vivi .
Vi estas en lando kaj en situacio , kie por vivi vi bezonas nek trompi , nek flati , nek vin malaltigi , kiel devas fari la plej multo el tiuj , kiuj en Euxropo celas al ricxigxo ;
via stato malhelpas nenian virton ;
vi povas esti senpune bona , vera , sincera , klera , pacienca , sobra , cxasta , indulgema , piema , ne timante , ke iu ridindigo velkigu vian ankoraux ekflorantan sagxon .
La cxielo donis al vi liberon , sanon , bonan konsciencon kaj amikojn ;
la regxoj , kies favoron vi ambicias , ne estas tiel felicxaj .
PAUxLO Ha !
Virginio mankas al mi !
Sen sxi , nenion mi havas ;
kun sxi , cxion mi havos . Nur sxi estas mia nobeleco , gloro kaj ricxeco .
Sed cxar fine sxia parencino volas , ke sxi edzinigxu kun famulo , per studado kaj libroj oni farigxas klera kaj konata : mi tuj studos .
Mi estos klerulo : mi utile servos al mia patrujo per mia klereco , malutilante al neniu , ne dependante de iu ;
mi farigxos fama kaj mia gloro apartenos nur al mi .
LA=MALJUNULO Filo mia , talentoj estas ankoraux pli maloftaj ol nobeleco kaj ricxeco ;
kaj ili sendube estas pli grandaj bienoj , cxar nenio povas ilin forrabi , cxar cxie ili faras nin indaj je publika estimo .
Sed ili kostas multe .
Oni akiras ilin nur per cxiaspecaj malgxuoj per treega sentemo , kiu faras nin malfelicxaj interne kaj ekstere pro la persekutoj de niaj samtempanoj .
En Francujo , magistratano ne envias gloron de militisto , nek militisto la gloron de maristo ;
sed tie cxiu sin okupos pri vi , cxar cxiu sin opinias sprita .
Vi servos al la homoj , vi diris ?
PAUxLO Ho !
la plantintino de cxi=tiu papajarbo faris por la logx- antoj de tiuj arbaroj pli utilan kaj pli dolcxan donacon ol se sxi estus stariginta bibliotekon .
-L Kaj samtempe , li cxirkauxprenis tiun arbon kaj gxin fervorege kisis .
LA=MALJUNULO La plej bona el la libroj , la Evangelio , kiu predikas nur egalecon , amikecon , humanecon kaj fratecon , estis preteksto de la euxropanaj fuziozagoj dum multaj jarcentoj .
Kiom da publikaj kaj privataj tiranoj farigxas ankoraux sur la tero je gxia nomo !
Post tio , kiu povas esperi , ke li utilos al homoj per libro ?
Rememoru pri la sorto de la plimultaj filozofoj , kiuj predikis sagxecon .
Homero , kiu gxin montris en tiel belaj versoj , almozpetis dum sia vivo .
Sokrato , kiu donis al la atenanoj tiel amindajn instruojn en siaj paroloj kaj moroj , estis venenita post jugxistara ordono .
Lia altega instruito , Platono , estis sklavigita de la princo mem , kiu lin protektis ;
kaj antaux ili Pitagoro , kiu etendis humanecon gxis al bestoj , estis vive bruligita de la krotonianoj .
Kion mi diras ?
La plimulto el tiuj gloraj nomoj venis al ni kripligitaj de iaj karakterizaj satiroj , cxar la homa sendankemo volonte rekonas ilin per tio ;
kaj se en la amaso la gloro de kelkaj atingis nin klara kaj senmiksa , tio estas cxar tiuj gloruloj vivis for de la tiama societo : simile al tiuj statuoj , sendifekte eltiritaj el la grekaj aux italaj kampoj , kiujn preterlasis barbaraj fuziozajxoj , cxar ili estis antauxe enterigitaj .
Vi do vidas , ke por akiri la maltrankviligan gloron literaturan , oni devas esti altvirta kaj preta oferi sian propran vivon .
Cetere , cxu vi kredas , ke en Francujo tia gloro interesas la ricxulojn ?
Ili tute ne okupas sin pri literaturistoj , kies klereco havigas nek altan oficon en la patrujo , nek regadon , nek korteganecon !
Oni malmulte persekutas en cxi=tiu jarcento , indiferenta pri cxio ekster ricxeco kaj volupto ;
sed klereco kaj virto kondukas al nenio eminenta , cxar cxio en la sxtato estas acxetebla .
Antauxe ili estis certe rekompencataj per diversaj ekleziaj , magistrataj , administraciaj oficoj ;
ili hodiaux nur servas por verkado de libroj .
Sed tiu frukto , malmulte sxatata de la altranguloj , cxiam estas inda de sxsia cxiela deveno .
Per tiuj libroj oni povas aparte glorigi senbruan vivon , konsoli malfelicxulojn , instrui naciojn kaj diri la veron ; ecx al la regxoj .
Tio sendube estas la plej nobla funkcio , per kiu la cxielo povas honori estulon sur la tero .
Kiu homo ne konsoligxas pri la maljusteco aux malestimo de la altaj donantoj , kiam li pensas pri sia verko , kiu , jarcenton post jarcento kaj nacion post nacio , estos barilo kontraux eraroj kaj tiraneco ;
PAUxLO Ha !
tiun gloron mi volus nur por dissxuti super Virginion kaj fari sxin kara al la universo .
Sed vi , kiu estas tiel klera , diru al mi , cxu ni geedzigxos .
Mi volus esti klera , almenaux por scii pri la estonteco .
LA=MALJUNULO Kiu volus vivi , filo mia , se li konus la estontecon ?
Unu sola antauxvidita malfelicxo donas al ni tiom da vanaj maltrankviloj ! Vidajxo de certa malfelicxo venenus cxiujn antauxpasontajn tagojn .
Ni ecx ne devas tro detale esplori nian cxirkauxajxon ;
PAUxLO Per mono , vi diras , oni akiras en Euxropo privilegiojn kaj honorojn .
Mi veturos Bengalujon por ricxigxi kaj poste Parizon por edzigxi kun Virginio .
Mi tuj ensxipigxos .
LA=MALJUNULO Kiel !
vi forlasus sxian patrinon kaj la vian ?
PAUxLO Vi mem konsilis , ke mi veturu al Hindujo .
LA=MALJUNULO Virginio tiam estis tie=cxi .
Sed nun vi estas la sola subtenanto de via kaj de sxia patrinoj .
PAUxLO Virginio bonfaros al ili per sia ricxa parencino .
LA=MALJUNULO La ricxuloj plej ofte bonfaras nur al tiuj , kiuj honoras ilin en la mondo .
PAUxLO Kia lando estas Euxropo !
Ho ! Virginio nepre devas reveni tien cxi .
Vere , cxu sxi bezonas ricxan parencinon ?
Tiel kontenta sxi estis sub tiuj kabanoj ;
tiel beleta kaj bone ornamita kun rugxa tuko aux floroj cxirkaux la kapo !
Revenu Virginio !
Forlasu viajn hotelojn , vian altrangecon . Revenu al cxi=tiuj sxtonegoj , al la ombro de cxi=tiuj arbaroj kaj de niaj kokosarboj .
Ve !
vi eble nun estas malfelicxa !
... -R kaj li ekploris .
LA=MALJUNULO Ho , amiko !
Mi estas certa , ke sxi vin amas pro multaj kaux- zoj , sed precipe cxar sxi estas virta .
-L Auxdante tiujn vortojn , li gxojege saltis al mia kolo .
PAUxLO Sed cxu vi kredas , ke la euxropaj virinoj estas tiel hipokritaj , kiel oni montras ilin en la libroj , kiujn vi pruntedonis al mi ?
LA=MALJUNULO La virinoj estas hipokritaj en landoj , kie viroj estas tiranoj ;
cxie perforto elvokas ruzon .
PAUxLO Kiel oni povas esti tirano de la virinoj ?
LA=MALJUNULO Edzinigante ilin sen konsiligxo kun ili : junulinon kun maljunulo , sentemulinon kun indiferentulo .
PAUxLO Kial ne geedzigi kune tiujn , kiuj konvenas unu por alia : junulojn kun junulinoj , amantojn kun amantinoj .
LA=MALJUNULO Cxar en Francujo la plimultaj junuloj ne estas suficxe ricxaj por edzigxi kaj ili akiras ricxajxojn , nur kiam ili estas maljunaj .
Junaj , ili delogas la edzinojn de siaj najbaroj ; maljunaj , ili ne povas fiksi la amon de siaj edzinoj .
Junaj , ili trompas ; maljunaj , ili estas siavice trompataj .
Tio estas unu el la reagoj de la universala justeco , kiu regas super la mondo : troajxo cxiam egalpezas kun alia troajxo .
Tiel la plimultaj euxropanoj pasigas sian vivon en tia duobla malordo ;
kaj tiu malordo pliigxas en societo laux tio , ke la ricxajxoj estas amasigataj de pli malgranda nombro da anoj .
La sxtato similas gxardenon , en kiu arbetoj ne povas kreski , cxar arbegoj ombrumas ilin ;
PAUxLO Sed kial oni bezonas esti ricxa por edzigxi ?
LA=MALJUNULO Por pasigi sian vivon en plenegeco , nenion farante .
PAUxLO Kaj kial ne labori ?
Mi ja laboras mem !
LA=MALJUNULO En Euxropo manlaborado senhonorigas : oni gxin nomas mekanika laborado .
Terplugado estas la plej malsxatata el cxiuj .
Metiiston oni multe pli estimas ol kamparanon .
PAUxLO Kiel ?
Laboradon , kiu nutrigas la homojn , oni malsxatas en Euxropo !
Mi ne komprenas vin .
LA=MALJUNULO Ho !
Neeble estas al homo , edukita en la naturo , kompreni la societajn malpravegajxojn .
Oni havas precizan ideon pri ordo , sed ne pri malordo .
Beleco , virto , felicxo havas konturojn ;
ilin ne havas malbeleco , malvirto kaj malfelicxo .
PAUxLO La ricxuloj ja estas felicxaj .
Nenio malhelpas ilin ;
ili povas plezurigi siajn amatojn .
LA=MALJUNULO La plimultaj estas tedataj de cxiuj plezuroj pro tio , ke ili kostas nenian penon : cxu vi ne spertis , ke la plezuro de ripozo akirigxas per antauxa lacigxo ;
la plezuro de mangxo per antauxa malsatigxo ;
la plezuro de trinko per la soifo ?
Nu ! amon kaj amigxon oni akiras nur per multaj malgxuoj kaj oferoj .
La ricxajxoj malebligas al la ricxuloj gxui tiajn plezurojn , cxar ili antauxe forigas iliajn bezonojn .
Aldonu al la enuo , sekvo de ilia sateco , la fieregecon kauxzatan de la ricxeco kaj vundeblan de la plej malgrava malgxuo , kiam ecx la plej grandaj gxuoj ne flatas gxin plu .
La odoro de multegaj rozoj placxas nur dum mallonga tempo ;
sed la doloro , kauxzita de unu sola el iliaj dornoj , dauxras longe post la piko .
Malfelicxo en la mezo de plezuroj estas por la ricxuloj kvazaux domo meze de floroj .
Kontrauxe , por la malricxuloj , plezuro meze de malfelicxoj , estas kvazaux floro meze de domoj : ili multe gustumas gxian gxuon .
Jes , cxia efiko estas pliigata de gxia kontrasto .
Naturo cxion egalpezigis .
Cetere , kiun staton vi preferas : havi preskaux nenion por esperi kaj cxion por timi , aux havi preskaux nenion por timi kaj cxion por esperi ?
La unua eco estas la stato de la ricxuloj kaj la dua estas la stato de la malricxuloj .
Sed tiajn ekstremajxojn same malfacile toleras homoj , kies felicxo konsistas en modereco kaj virto .
PAUxLO Kion vi nomas virto ?
LA=MALJUNULO Filo mia !
Vi , kiu subtenas viajn parencojn per viaj laboroj , ne bezonas , ke mi gxin klarigu al vi .
PAUxLO Ho !
kiel virta estas Virginio !
Pro virto sxi volis ricxigxi por bonfari .
Pro virto sxi forveturis de cxi=tiu insulo ; tien cxi la virto sxin rekondukos .
La ideo pri sxia baldauxa reveno flamigis la imagon de tiu junulo , kaj lia tuta maltrankvileco malaperis .
Virginio ne skribis , cxar sxi estis revenonta .
En malmulte da tempo oni veturas el Euxropo kun favora vento !
Li nombris la sxipojn , kiuj faris tiun kvarmilkvincentmejlan vojagxon en malpli=ol tri monatoj .
La sxipo , en kiu sxi ensxipigxis , certe faros gxin en malpli=ol du monatoj !
La konstruistoj estas nuntempe tiel instruitaj kaj la maristoj tiel lertaj !
Li parolis pri la arangxoj , kiujn li faros por sxin akcepti , pri la nova logxejo konstruota , pri la plezuroj kaj surprizoj , kiujn li cxiutage pretigos , kiam sxi estos lia edzino .
Lia edzino !
... Tiu ideo lin ravis .
Almenaux , patro mia , li diris al mi , vi faros nenion plu , krom por via propra plezuro .
Cxar Virginio estos ricxa , ni havos multajn negrojn , kiuj laboros por ni .
Vi cxiam estos kun ni , havante neniun zorgon ol amuzigxi kaj gxoji .
" Kaj ekscitita , li iris al sxia familio por gxin sciigi pri sia gxojego .
En malmulte da tempo grandan timon anstatauxas granda espero .
La vivaj pasioj cxiam jxetas la animon en la kontrauxajn ekstremojn .
Ofte , la postan tagon , Pauxlo revenis por min viziti , premegata de malgxojo . Li diris : Virginio ne skribas .
Se sxi forirus el Euxropo , sxi sciigus min pri sia forveturo .
Ha !
la diroj pri sxi ja estas veraj !
Certe sxia onklino sxin edzinigis kun altranga nobelulo .
La amo al ricxeco sxin erarigis , kiel multajn aliajn .
En tiuj libroj , kiuj tiel bone priskribas la virinon , virto estas nur temo por romano .
Se Virginio estus virta , sxi ne forlasus sian propran patrinon kaj min mem .
Dum mi pasigas mian vivon pensante pri sxi , sxi forgesas min .
Mi malgxoji- gxas , sxi amuzigxas . Ha !
tia penso min senesperigas .
Al mi malplacxas cxia laboro ; cxia societo min tedas .
Dio volu , ke estu milito en Hindujo !
Mi tien irus por morti .
Filo mia , mi respondis , kuragxo , kiu nin pusxas al morto , estas nur momenta kuragxo . Ofte gxin ekscitas la vanaj homaj aplauxdoj .
Sed ekzistas unu kuragxo , pli malofta kaj pli necesa , kiu helpas nin por elporti cxiutage , senateste kaj senlauxde , la malfelicxojn de la vivo : gxi estas la pacienco .
Tiu=cxi sin apogas ne sur la aliula opinio aux sur la pusxo de niaj pasioj , sed sur la volo de Dio . Pacienco estas la kuragxo de la virto .
" Ha ?
" li ekriis ; mi do ne estas virta !
Min cxio premegas kaj senesperigas .
" Virto , mi respondis , cxiam egala , konstanta , nesxangx- ebla , ne estas homa eco .
Meze de tiom da pasioj , kiuj nin agitas , nia sagxo konfuzigxas kaj malklarigxas ; sed ekzistas lumturoj , kie ni povas rebruligi gxian torcxon : gxi estas la belliteraturo .
" Literaturo , filo mia , estas cxiela helpo , gxi estas kvazaux radioj de tiu sagxeco , kiu regas la universon ; kiun homo , inspirita de la cxielo , lernis fiksi sur la tero .
Simila al sunradio , gxi lumigas , gxojigas , varmigas , gxi estas dia fajro .
Kiel fajro , cxi preparas la tutan naturon por nia uzo .
Ni per gxi kunigas cxirkaux nin la lokojn , homojn kaj tempojn ;
gxi rememorigas nin pri reguloj de la homa vivo ;
gxi kvietigas pasiojn ; gxi haltigas malvirtojn ; gxi ekscitas virtojn per respektindaj ekzemploj de la bonuloj , kiujn gxi famigas kaj prezentas en cxiam honorataj figuroj ;
gxi estas kvazaux angelo cxiela , malsupreniranta sur la teron por cxarmi la homajn malfelicxojn .
La famaj verkistoj , kiujn gxi inspiras , cxiam aperis dum la plej malfacile elporteblaj tempoj , la barbaraj kaj malvirtaj tempoj .
Filo mia , literaturo konsolis multajn homojn pli malfelicxajn ol vi : Ksenofonton forpelitan de sia patrujo , en kiun li rekondukis dekmil grekojn ;
Scipion=Afrikanan , teditan de la kalumnioj de la romanoj ;
Lukullon , teditan de iliaj subpostuloj ;
Catinat , de maldankemo de la regxo .
La grekoj tiel lerte difinis por cxiu el la Muzoj , kiuj prezidas al literaturo , parton de nia inteligenteco por gxin regi : ni do devas regigi de ili niajn pasiojn , por=ke ili trudu al ili jugxon kaj baron .
La literaturo devas plenumi , rilate al niaj animaj potencoj , samajn funkciojn kiel Horoj , kiuj jungis kaj kondukis la cxevalojn de suno .
Legu do , filo mia .
La sagxuloj , kiuj verkis antaux ni , estas vojagxantoj , kiuj nin antauxiris sur la vojon al malfeli- cxo ; ili prezentas al ni la manon kaj nin invitas kunigxi al ili , kiam cxio nin forlasis .
Bona libro estas bona amiko .
" Ha !
" ekkriis Pauxlo , mi ne bezonis legi , kiam Virginio estis cxi=tie ; sxi ne studis pli=ol mi ;
" Sendube , mi diris , ne ekzistas tiel agrabla amiko kiel amantino .
Plie en virino estas malserioza gajeco , kiu forigas la viran malgxojon ;
sxiaj graciajxoj malaperigas la nigrajn fantomojn de la pripenso .
Sur sxia vizago vidigxas dolcxaj allogoj kaj konfido .
Kian gxojon ne pliigas sxia gxojo ?
Kian frunton ne sensulkigas sxia rideto ?
Kian koleron ne pacigas sxiaj larmoj ?
Virginio revenos pli filozofa ol vi nun estas .
" La ideo pri la baldauxa reveno de Virginio rekuragxigis Pauxlon kaj rekondukis lin al la kampkulturaj okupoj . Felicxa , meze de siaj cxagrenoj , cxar li proponis al sia laboro finon , kiu placxis al lia pasio .
Matenon , je la tagigxo -R tio okazis la 24-an de decembro 1744-a , -L Pauxlo , levigxante , ekvidis blankan flagon altigitan super la monto de la Eltrovo .
Tiu flago estis signalo pri sxipo vidata sur la maro .
Pauxlo kuris al la urbo , por ekscii , cxu gxi alportas informojn pri Virginio . Li tie restis gxis la reveno de la havena piloto , kiu laux la kutimo enboatigxis por ekkoni la sxipon .
Tiu homo revenis nur vespere . Li sciigis al la insulestro , ke la signalita sxipo estas nomata Saint-GÃ©ran , sepcentbarela , komandata de sxipestro nomata sinjoro Aubin ;
ke gxi estas je kvar mejloj sur la plenmaro kaj albordigxos en Port-Louis nur la morgauxan tagon posttagmeze , se la vento estos favora .
Tiam tute ne blovis vento . La piloto donis al la insulestro leterojn el Francujo , alportitajn de tiu sxipo . Unu estis skribita de Virginio por sinjorino de La Tour .
Pauxlo gxin tuj prenis , rave kisis gxin , metis gxin sur sian bruston kaj kuris al la logxejo .
Kiam li ekvidis de malproksime la familion , kiu sur la Sxtonego de la adiauxoj , atendis lian revenon , li suprenlevis la leteron , ne povante paroli ;
kaj cxiuj tuj kunvenis cxe sinjorino de La Tour por auxdi la legadon de la letero .
Virginio sciigis al sxia patrino , ke sxi elportis multajn malbonajxojn de sia onklino , kiu volis sxin edzinigi , malgraux sxia volo , poste sxin senheredigis kaj fine forpelis sxin dum tempo , kiu ebligis alveni al Ile-de-France nur dum la urugana sezono ;
ke sxi vane provis pacigi sian onklinon , montrante kion sxi suldas al sxia patrino kaj al la infanaj kutimoj ;
sed estis nomata malsagxulino , kies kapon malbonigis romanoj ;
ke sxi nun pensas nur pri la felicxo revidi kaj kisi sian karan familion , ke sxi ecx kontentigus tiun flaman deziron hodiaux mem , se la sxipestro estus permesinta ensxipigxi sur la boaton de la piloto , sed ke li kontrauxstaris tion pro la malproksimeco de la tero kaj la altondeco de la maro , kiu estas apude malgraux la kvieteco de la vento .
Apenaux tiu letero estis legita , la tuta familio gxojega , ekkriis : Virginio alvenis !
" La gemastroj kaj geservistoj kisas unu=la=alian .
Sinjorino de La Tour diris al Pauxlo : Filo mia , iru antauxsciigi nian najbaron pri la alveno de Virginio .
" Domingo tuj bruligis lignan lumingon kaj Pauxlo kaj li vojiris al mia logxejo .
Estis cxirkaux la deka horo vespere . Mi estis jxus estinginta mian lampon kaj kusxigxinta , kiam mi ekvidis tra la palisaroj de mia kabano lumon en la arbaro .
Poste mi auxdis la vocxon de Pauxlo , kiu vokis min .
Mi levigxis , kaj apenaux mi estis vestita , Pauxlo , ekscitita kaj senspira , saltis al mia kolo , dirante : Nu , nu , Virginio alvenis .
Ni iru al la haveno ;
la sxipo tie albordigxos je la tagigxo .
" Ni tuj ekvojiris .
Kiam ni trapasis la arbaron je Longa monto kaj jam estis sur la vojo de Pamplemousses al la haveno , mi auxdis , ke iu pasxas post ni .
Estis negro , kiu rapide antauxenpasxis .
Tuj kiam li min atingis , mi demandis lin , de kie li venas kaj kien li tiel rapide iras .
Li respondis : Mi venas el la insula kvartalo nomata Orpudro ;
oni sendas min al la haveno por sciigi la insulestron , ke sxipo el Francujo jxetis ankron cxe la insulo Ambro ;
gxi pafegas por peti helpon , cxar la maro ja estas tre malfavora !
" Tiel parolinte , tiu homo dauxrigis sian vojon , ne plu haltante .
Mi tiam diris al Pauxlo : Ni iru al la kvartalo Orpudro , al Virginio ;
gxi estas nur je tri mejloj de tie=cxi .
" Ni do ekiris al la norda parto de la insulo .
La varmo estis sufoka .
La luno levigxis : cxirkaux gxi oni vidis tri grandajn nigrajn rondojn .
La cxielo estis terure malhela .
Oni distingis , je la ofta lumajxo de fulmoj , longajn striojn da dikaj , malhelaj , nealtaj nuboj , kiuj amasigxis super la mezo de la insulo kaj rapidege venis el la maro , kvankam oni ne sentis ian venton sur la tero .
Irante ni kredis , ke ni auxdas tondron , sed auxskultante atente , ni rekonis , ke tio estas pafego , ripetita de la ehxoj .
Tiuj malproksimaj pafoj kun la vidajxo de fulmotondra cxielo min tremigis .
Mi ne povis dubi , ke ili estas signaloj de pereanta sxipo .
Post duonhoro , ni ne auxdis plu ian pafon ;
kaj tiu silento sxajnis al ni pli teruriga ol la antauxa funebra bruo .
Ni rapidis , ne dirante unu vorton kaj ne kuragxante interkomuniki niajn maltrankvilajn pensojn .
Je noktomezo ni , tute sxvitante , alvenis sur la marbordon en la kvartalon Orpudro .
La maraj ondegoj disrompigxis kun terurega bruo ; ili kovris la sxtonegojn kaj la bordojn per blankega sxauxmo kaj fajraj eroj .
Malgraux la mallumo ni distingis , per tiuj fosforaj lumajxoj , la pirogojn de la fisx- kaptistoj , tiritajn antauxen sur la sablo .
Proksime=de tie , cxe la enirejo al arbaro , ni vidis fajron , cxirkaux kiu kunvenis kelkaj insulanoj .
Ni tien iris por ripozi , atendante la tagigxon .
Dum ni sidis apud tiu fajro , unu el la insulanoj rakontis al ni , ke dum la posttagmezo li vidis , sur la plenmaro sxipon , portatan de marfluoj al la insulo ;
ke la noktigxo malhelpis gxin vidi ;
ke du horojn post la sunsubiro li auxdis pafegon por peti helpon ; sed ke la maro estis tiel malfavora , ke oni ne povis meti ian sxipon eksteren por veturi al gxi ;
ke poste li kredis vidi gxiajn lanternojn lumigitaj kaj , en tiu okazo li timis , ke la sxipo , veturinta tiel proksime al la bordo , pasis inter la tero kaj insulo Ambro , konfuzante tiun=cxi kun la loko Coin-de=Mire , preter kiu pasas la sxipoj alveturantaj en Port-Louis ;
ke , se tio okazis , kion li ne povas certigi , tiu sxipo estas en plej granda dangxero .
Alia insulano ekparolis kaj diris , ke li multfoje trapasis la kanalon inter la insulo Ambro kaj la marrando ; ke li sondis gxin , ke la sido kaj ankrofundo estas tre favoraj , ke la sxipo tie estas tiel ekster la atingo de dangxero kiel en la plej bona haveno .
Mi metus tie mian tutan havajxon kaj dormus same trankvile kiel sur la tero .
" Tria insulano diris , ke neeble estas al sxipo flosi en tiun kanalon , kie apenaux sxalupoj povas enveturi .
Li certigis , ke li vidis gxin jxetantan ankron preter la insulo Ambro ;
tiel ke , se vento blovus en la mateno , gxi povus veturi aux al la plenmaro aux al la haveno .
Aliaj insulanoj esprimis aliajn opiniojn . Dum ili interdisputis , laux la kutimo de la senokupaj kreoloj , Pauxlo kaj mi tute silentis .
Ni tie restis gxis la tagi- gxo ;
sed la cxielo estis tro malhela , por=ke oni povu distingi ian objekton sur la maro , kiu estis cetere kovrata de nebulegoj ;
ni nur vidis sur la plenmaro malhelan nubon ; oni diris al ni , ke tio estas la insulo Ambro , situanta je kvaronmejlo de la bordo .
Tra tiu malhela lumajxo oni vidis nur la pinton de la marbordo , kie ni estis , kaj kelkajn suprojn de la mezinsulaj montoj , kiuj , de tempo al tempo , aperis inter la cxirkauxantaj nuboj .
Je la sepa horo matene ni auxdis tamburadon en la arbaro : tio estis la insulestro , sinjoro de la Bourdonnais , kiu alrajdis , sekvata de tacxmento de pafilistoj kaj de multaj insulanoj kaj negroj .
Li metis siajn soldatojn sur la marbordo kaj ordonis , ke ili cxiuj samtempe pafu .
Apenaux ili malsxargxis , ni ekvidis sur la maro lumajxon , preskaux tuj sekvitan de pafego .
Ni opiniis , ke la sxipo estas proksima kaj ni cxiuj kuris al la flanko , kie ni vidis gxian signalon .
Ni tiam ekvidis tra la nebulo , korpon kaj velstangojn de granda sxipo .
Ni estis tiel proksime , ke malgraux la bruo de la ondegoj ni auxdis la fajfilon de la manovrestro kaj la kriojn de la sxipanoj , kiuj trifoje eldiris : Vivu la regxo !
" Cxar tio estas la krio de la francoj kaj en dangxeregoj kaj en gxojegoj ;
kvazaux , en la dangxeroj , ili petus helpon de sia princo , aux kvazaux ili volus montri , ke ili estas pretaj perei por li .
De la momento , kiam Saint-GÃ©ran ekvidis , ke ni povas gxin helpi , gxi ne cxesis pafegi post cxiu tria minuto .
Sinjoro de la Bourdonnais bruligis grandajn fajrojn ie post ie sur la marbordo kaj sercxigis nutrajxojn , tabulojn , sxnuregojn kaj malplenajn barelojn , cxe cxiuj najbaraj logxantoj .
Baldaux oni vidis multegon da ili , akompanataj de iliaj negroj , sxargxitaj de provizajxoj kaj sxnurarmiloj ; ili venis el la logx- ejoj de Orpudro , el la kvartalo Flaque kaj de la rivero Remparo .
Unu el la plej maljunaj el tiuj logxantoj proksimigxis al la insulestro kaj diris : Sinjoro , dum la nokto ni auxdis mallauxtajn bruojn sur la monto ;
en la arbaroj la arbofolioj sencxese movigxas , kvankam la vento ne blovas ;
la marbirdoj rifugxas al la tero : certe tiuj=cxi signoj antauxmontras uraganon .
" Efektive cxio antauxsignis baldauxan uraganon .
La nuboj , kiujn oni distingis je la zenito , estis terure nigraj en la centro kaj duonrugxaj cxe la randoj .
En la aero resonis la krioj de la mevoj , fregatoj kaj multegaj marbirdoj kiuj , malgraux la mallumo , alflugis el cxiuj partoj de la horizonto por sercxi rifugxejon sur la insulo .
Matene cxirkaux la nauxa horo oni auxdis el la maro teruregajn bruojn , kvazaux akvofaloj miksitaj kun tondroj ruligxus de la supro de la montoj ;
cxiuj ekkriis : Jen la uragano !
" kaj samtempe terura turnovento forigis la nebulegon , kiu kovris la insulon Ambro kaj gxian kanalon .
Saint-GÃ©ran tiam malkasxigxis kun sia homplena ferdeko , siaj velstangoj kaj bretmastoj , sia duonaltigita flago , kvar sxnuregoj sur sia antauxa parto kaj unu alligita sur la malantauxa .
Ankron gxi jetis inter la insulo Ambro kaj la tero , cxiflanke de la rifzono cxirkauxanta Isle-de-France , kaj kiun gxi transveturis en loko , kie neniu sxipo pasis antauxe ;
gxi prezentis al la ondegoj de la plenmaro sian antauxan parton , kiu je cxiu ondego enfluanta la kanalon tute levigxis , tiel ke oni vidis gxian kilon en la aero ;
sed , dum tiu movo , gxis posta parto malaperis gxis la kronajxo , kvazaux gxi estus subakvigita .
En tiu sido , vento kaj maro gxin jxetis al la tero kaj neeble estis al gxi forveturi tra la alkondukinta vojo aux , trancxante la sxnuregojn , veni al la bordo , kiun apartigas alta fundo plena de rifoj ;
cxiu ondego , kiu rompigxis kontraux la marbordo , mugxante antauxensaltis gxis la fundo de la golfetoj kaj jxetis marsxtonojn gxis pli=ol kvindek futoj sur la teron ;
kaj , forigxante , gxi malkovris grandan parton de la bordo , kies sxtonojn gxi rulis kun rauxka kaj terura bruo .
La maro , levata de la vento , cxiumomente pli sxvelis , kaj la tuta kanalo inter tiu=cxi insulo kaj la insulo Ambro estis vasta akvamaso da blanka sxauxmajxo , sulkigata de profundaj ondegoj .
Tiu sxauxmo amasigxis en la fundon de la golfetoj je pli=ol ses futoj alte kaj la vento , balaante la suprajxon , portis gxin super la bordkrutajxon gxis pli=ol duona mejlo sur la teron .
Pro la blankaj , nekalkuleblaj sxauxmeroj , horizontale pelataj gxis la malsupro de la montoj , oni kredis vidi negxon eligxantan el la maro .
Je la horizonto prezentigxis cxiuj signoj de dauxra ventego ;
la maro sxajnis konfuzita kun la cxielo .
Sencxese diseligxis malbelegformaj nuboj , kiuj flugrapide trapasis zeniton , dum aliaj sxajnis senmovaj , kvazaux grandaj sxtonegoj .
Oni vidis nenian bluan parton de la cxielo ;
nur olivkolora kaj pala lumajxo heligis cxiujn terajn , marajn kaj cxielajn objektojn .
En la balancigxoj de la sxipo , kion oni timis , tio okazis .
La sxnuregoj de gxia antauxa parto rompigxis kaj , cxar gxi estis jam tenata nur de unu ankreto , gxi jetigxis sur la sxtonegojn , je sesklafta interspaco de la bordo .
Ni cxiuj dolorkriis .
Pauxlo volis sin jxeti en la maron , sed mi kaptis lin en la brako : Filo mia , mi diris , cxu vi volas perei ?
" Mi helpu al sxi aux mi mortu ! " li ekkriis .
Cxar la malespero forprenis de li la sagxon , por eviti lian pereon , Domingo kaj mi ligis cxirkaux lia talio longan sxnuron , kies ekstremajxon ni tenis .
Pauxlo tiam antauxeniris al Saint-GÃ©ran jen nagxante , jen marsxante sur la rifoj .
Kelkfoje li esperis atingi la sxipon , cxar la maro , en siaj neregulaj movoj , lasis la sxipon preskaux seka , tiel ke oni povus piede cxirkaux- marsxi ;
sed poste , revenante kun nova furiozeco , gxi kovris la sxipon per grandegaj akvarkajxoj , kiuj levis la tutan antauxan kilon kaj rejxetis malproksimen sur la bordon la malfelicxan Pauxlon duondronintan , kun sangantaj kruroj kaj kontuzita brusto .
Apenaux tiu junulo rekonsciigxis , li restarigxis kaj reiris kun nova fervoro al la sxipo , dume dispecigata de la teruregaj marskuoj .
La tuta sxipanaro , tiam malesperante pri sia savigxo , sin jxetegis en la maron sur velstangoj , tabuloj , kokokagxoj , tabloj kaj bareloj .
Oni tiam vidis ion eterne kompatindan : juna frauxlino aperis sur la ferdeko de Saint-GÃ©ran , levante la brakojn al tiu , kiu tiel klopodis por sxin savi .
Estis Virginio ;
sxi rekonis sian amanton laux lia kuragxego .
La vido de tiu amindulino , riskanta tiel teruran dan- gxeron , nin plenigis je doloro kaj malespero .
Virginio , kun nobla kaj sentima sinteno faris signojn , kvazaux por diri eternan adiauxon .
En la maron sin jxetis cxiuj sxipanoj ; nur unu , tute nuda kaj muskolita kiel Herakio , restis sur la ferdeko .
Li respekte alproksimigxis al Virginio : ni vidis lin genufleksanta kaj ecx penanta forsxiri sxiajn vestojn ;
sed sxi inde forpusxis lin kaj deturnis la kapon .
Oni tuj auxdis tiujn multajn kriojn de la vidantoj : Savu sxin , savu sxin , ne forlasu sxin !
" Sed en tiu momento , kvazaux akvomonto terure grandega , ensaltegis inter la insulo Ambro kaj la marbordo kaj , mugxegante , antauxenkuris al la sxipo , kiun gxi minacis per siaj nigraj flankoj kaj sxauxmantaj pintoj .
Je tiu terura vidajxo , la sxipano sola sin jxetis en la maron ;
kaj Virginio , vidante , ke morto estas neevitebla , metis unu manon sur sian veston kaj la alian sur sian koron , kaj , alten levante serenajn okulojn , sxi sxajnis kvazaux an- gxelo forflugonta al la cxielo .
Ho , terurega tago !
ho ve !
cxio englutigxis .
La ondego renversis sur la teron parton de la rigardantoj , kiujn humaneco instigis antauxeniri al Virginio , kaj la sxipanon , kiu volis sxin savi , nagxante .
Tiu=cxi homo , evitinte certan morton , genufleksis sur la sablon , dirante : Ho , Dio mia !
Vi savis al mi la vivon ; sed mi volonte gxin oferus por tiu inda frauxlino , kiu neniam volis senvestigxi , kiel mi .
" Domingo kaj mi fortiris el la ondoj la malfelicxan Paux- lon , senkonscian , sangantan cxe la busxo kaj oreloj .
La insulestro liveris lin al kirurgoj , kaj , niaflanke , ni sercxis sur la marbordo la korpon de Virginio : sed la vento subite aliigxis , kiel okazas en uraganoj , kaj ni cxagrenigxis , pensante , ke ni ecx ne povos honori al tiu malfelicxulino per entombigaj ceremonioj .
Ni cxiuj foriris el tiu loko , premegataj de konsterno , malgxojegaj pro tiu perdo , en sxippereo , kie multaj mortis ;
la plimultaj el ni dubis pri la ekzisto de Providenco , post tiel malgajega morto de virtulino ;
cxar okazas tiel teruraj kaj nemerititaj malfelicxoj , ke ecx la espero de sagxulo sxanceligas .
Tamen oni metis Pauxlon rekonsciantan en najbara domo , gxis li provis transportigxi al sia logxejo .
Mi revenis kun Domingo por sciigi la patrinon de Virginio kaj sxian amikinon pri tiu malfelicxega okazo .
Kiam ni alvenis al la enirejo al la valo de la rivero Latania , la negroj diris al ni , ke la maro rejxetas multajn sxiprubojn en apudan golfeton .
Ni tien malsupreniris kaj la unua objekto , kiun mi vidis sur la bordo , estis la korpo de Virginio ;
sxi estis duonkovrita de sablo , kun sama sinteno , kiun ni vidis , kiam sxi pereis ;
sxiaj trajtoj ne estis videble aliigitaj ;
sxiaj okuloj estis fermitaj , sed sereneco ankoraux vidigis sur la frunto ;
nur pala morta violkoloro konfuzigxis sur siaj vangoj kun la cxasteca rozkoloro . Unu el sxiaj manoj estis sur la vestoj kaj la alia , apogita sur la koro , estis forte fermita kaj rigida .
Mi pene eltiris el gxi skatoleton ; sed kiel mi surprizigxis , kiam mi vidis , ke tio estas la portreto de Pauxlo , kiun sxi promesis neniam forlasi dum sia vivo !
Vidante tiun lastan signon de konstanteco kaj amemo de tiu malfelicxulino , mi maldolcxe ploris .
Domingo frapis al sia brusto kaj dolorkriis . Ni portis la korpon de Virginio en kabanon de fisxkaptistoj , kie ni gxin gardigis de malabraj mizerulinoj , kiuj gxin zorge lavis .
Dum ili sin okupis pri tiu malgaja ofico , ni supreniris al la logxejo .
Ni tiam trovis sinjorinon de La Tour kaj Margariton pregxantajn , atendante sciigojn pri la sxipo .
Tuj kiam sinjorino de La Tour nin ekvidis , sxi ekkriis : Kie estas mia filino , mia karulino , mia infanino ?
" Ne povante dubi pri sxia malfelicxo , laux mia silento , sxi subite premigxis je sufoko kaj dolora korpremo ;
sxia vocxo konfuzigxis je sopiro kaj ploregoj .
Margarito ekkriis : Kie estas mia filo ?
mi ne vidas mian filon !
" kaj sxi svenis .
Ni kuris al sxi ;
kaj sxin malsveniginte mi certigis al sxi , ke Pauxlo vivas kaj ke la insulestro zorgas pri li . Rekonsciigxinte , sxi sin okupis pri sia amikino , kiu de tempo al tempo longe svenis .
Sinjorino de La Tour pasigis la tutan nokton en tiaj kruelaj suferoj ; kaj , laux ilia longedauxreco , mi jugxis , ke neniu doloro egalvaloras patrinan doloron .
Kiam sxi rekonsciigxis , sxi obstine rigardis al la cxielo .
Vane sxia amikino kaj mi premis sxiajn manojn en niaj , vane ni vokis al sxi per la plej amemaj nomoj ;
sxi sxajnis nesentema pri tiuj atestajxoj de nia malnova amikeco , kaj el sxia premita brusto eligxis nur mallauxtaj gxemoj .
En la mateno oni alportis Pauxlon kusxanta en palankeno .
Li rekonsciigxis , sed ne povis eldiri unu vorton .
Lia intervidigxo kun sia patrino kaj sinjorino de La Tour , pri kiu mi unue timis , pli bone efikis ol cxiuj miaj gxisnunaj zorgoj .
Konsola radio aperis sur la vizagxoj de tiuj ambaux malfelicxaj patrinoj .
Ili ambaux sidigxis apud li , premis lin en siaj brakoj , lin kisis ; kaj iliaj larmoj , gxis nun haltigitaj de troa cxagreno , ekfluis .
Pauxlo baldaux ankaux ekploris .
Kiam la naturo tiamaniere kvietigis cxi=tiuj tri malfelicxuloj , longa dormetado anstatauxis ilian konvulsian doloron kaj havigis letargian , vere mortsimilan ripozon .
Sinjoro de La Bourdonnais sekrete sciigis al mi , ke , laux lia ordono , la korpo de Virginio estis portita en la urbon kaj ke de tie oni gxin translokos en la pregxejon de Pamplemousses .
Mi tuj malsupreniris al Port-Louis , kie mi trovis , ke cxiukvartalaj logxantoj kunvenis por cxeesti sxian funebron , kvazaux la insulo perdis tion , kion gxi plej amas .
En la haveno la sxipoj krucigis siajn velstangojn , duonlevis la flagojn kaj pafegis de tempo al tempo .
Grenadistoj antauxmarsxis la irantaron .
Ili mallevis siajn pafilojn : iliaj tamburoj , kovritaj per longaj krepoj , auxdigis nur funebrajn sonojn , kaj oni vidis , premitaj de malgxojo , tiujn militistojn , kiuj tiom da fojoj estis sentime mortontaj en bataloj .
Ok junulinoj , la plej nobelaj en la insulo , blanke vestitaj kaj tenantaj palmofoliojn en la mano , portis la florkovritan korpon de ilia virta kunulino .
Hxoro da infanetoj gxin sekvis , kantante himnojn : post ili mar- sxis la plej altrangaj insulanoj kaj stabanoj , la insulestro , sekvata de la popolamaso .
Jen tio , kion ordonis la registaro por honori la virton de Virginio .
Sed kiam sxia korpo alvenis malsupren de tiu monto , je la vido de tiuj samaj kabanoj , kiujn sxi faris tiel longe felicxaj , kaj nun malgajegaj pro sxia morto , la funebra ceremonio malordigxis : la himnoj kaj kantoj cxesis ;
en la ebenajxo oni auxdis nur sopirojn kaj ploregojn .
Oni vidis la najbarajn junulinojn tiam alkurantajn por tusxigi de la cxerko de Virginio tukojn , rozariojn kaj kronojn , vokante al sxi kvazaux al sanktulino .
Patrinoj petis de Dio saman filinon ;
junuloj tiel konstantajn amantinojn ;
malricxuloj tiel ameman amikinon ;
sklavoj tiel bonan mastrinon . Kiam la cxerko alvenis sur la tombon , madagaskaraj negrinoj kaj mozambikaj kafrinoj cxirkauxmetis fruktokorbojn kaj alpendigis sxtofpecojn al la najbaraj arbaretoj , laux la kutimo de sia lando ;
bengalaj kaj malabraj hindinoj alportis kagxojn plenajn de birdoj , kiujn ili liberigis apud sxia korpo : tiom perdo de aminda persono interesas cxiujn naciojn !
Kaj tiel granda estas la povo de malfelicxa virtulo , cxar gxi kunigas cxiujn religianojn cxirkaux sia tombo !
Oni devis starigi gardistojn apud sxia tombo kaj forigi kelkajn junajn malricxulinojn , kiuj obstine volis sin jxeti internen , dirante , ke ili ne=plu esperas konsolon en tiu=cxi mondo kaj ke ili devas morti kune kun sia sola bonfarintino .
Oni entombigis sxin apud la pregxejo Pamplemousses , sur gxia orienta flanko , proksime=de bambuareto , kie , venante al la meso kun sia patrino kaj Margarito , sxi sxatis ripozi , sidante apud sia tiama frato .
Revenante el tiu funebra ceremonio , sinjoro de La Bourdonnais , sekvata de multenombra popolamaso , cxi tien supreniris .
Li proponis al sinjorino de La Tour kaj al sxia amikino cxiujn eblajn helpojn .
En malmultaj , sed indignaj vortoj , li parolis pri sxia malbona onklino ; kaj , alirante Pauxlon , li diris cxion , kion li kredis tauxga por konsolo .
Mi deziris , li diris , vian felicxon kaj la felicxon de via familio . Dio atestas pri tio . Amiko mia , iru Francujon ;
mi havigos al vi militistan oficon .
Dum via foresto , mi zorgos pri via patrino kvazaux pri la mia .
" Kaj samtempe li prezentis al li sian manon ;
sed Pauxlo metis la sian kaj deturnis la kapon por lin ne vidi .
Mi restis en la logxejo de miaj malfelicxaj amikinoj por doni al ili kaj al Pauxlo cxiujn eblajn helpajxojn .
Post tri semajnoj Pauxlo povis marsxi ;
sed ju pli refortigxis lia korpo , des pli kreskis lia cxagreno .
Li estis nesentema pri cxio ;
liaj rigardoj estis malvivaj kaj li nenion respondis al cxiuj demandoj .
Sinjorino de La Tour , kiu estis mortanta , diris ofte al li : Filo mia , kiam mi vidas vin , mi kredas vidi mian karan Virginion .
" Auxdante tiun nomon Virginio li ektremis kaj foriris , malgraux la admonoj de lia patrino , kiu revokis lin al sia amikino .
Sola li rifugxis en la gxardenon , sidigxis sub la kokosarbo de Virginio , obstine rigardante al sxia fonto .
La kirurgo de la insulestro , kiu plej zorge flegis lin kaj la sinjorinojn , diris ke , por forigi de li la melankoliecon , ni devas fari cxion , kio placxas al li , neniel kontrauxstarante ;
ke nur tiu rimedo povus venki lian obstinan silenton .
Mi decidis obei tiun konsilon . Tuj kiam Pauxlo sentis sin iom reforta , li foriris el la logxejo .
Cxar mi sencxese observis lin , mi marsxis post li , kaj diris al Domingo , ke li kunprenu nutrajxon kaj nin akompanu .
Ju pli tiu junulo malsupreniris el tiu monto , des pli lia gxojo kaj forteco sxajnis renaskigxi .
Li unue sekvis la vojon al Pamplemousses , kaj kiam li estis apud la pregxejo , en la bambualeo , li rekte iris al loko , kie li vidis teron fresxe fositan ;
li tie genufleksis kaj , levante la okulojn al la cxielo , li longe pre- gxis .
Lia faro sxajnis al mi bona antauxsigno pri la reveno de lia sagxo , cxar tiu konfido al la Supera=Estulo montris , ke lia animo denove nature funkcias .
Domingo kaj mi genufleksis , laux lia ekzemplo , kaj ni pregxis kun li .
Poste li levigxis kaj iris al la nordo de la insulo , ne tre atentante pri ni .
Estante certa , ke li ne nur ne scias , en kiun lokon oni metis la korpon de Virginio , sed ke li ecx ne scias , cxu oni eltiris gxin el la maro , mi demandis lin , kial li pregxis al Dio sub tiuj bambuoj ;
li respondis : Ni tiel ofte tien iris !
" Li dauxrigis sian iradon gxis la enirejo al cxi=tiu arbaro , kie nokto nin surprizis .
Tie mi admonis lin , ke li sorbu iom da nutrajxo , laux mia ekzemplo , poste ni dormis sur herbo , sub arbo .
La morgauxan tagon , mi ekkredis , ke li decidigxos returnen iri .
Efektive , li kelkatempe rigardis sur la ebenajxo la pregxejon Pamplemousses kun gxiaj longaj bambualeoj , kaj movigxis kvazaux li volis tien reiri ;
sed li subite ensovigxis en la arbaron , cxiam irante al la nordo .
Mi divenis lian intencon kaj mi vane klopodis lin deturni .
En la tagmezo , ni alvenis en la kvartalon Orpudro .
Li rapide malsupreniris sur la marbordon , al la loko , kie pereis Saint-GÃ©ran .
Vidante la insulon Ambro kun la tiam spegulglata kanalo , li ekkriis : Virginio !
Ho , kara Virginio mia !
" kaj li tuj svenis .
Domingo kaj mi portis lin en la arbaron , kie ni pene malsvenigis lin .
Tuj kiam li rekonsciigxis , li volis reiri sur la marbordon ;
sed mi petegis , ke li ne renovigu sian doloron kaj la mian per tiel kruelaj rememoroj , kaj ekiris aliloken .
Fine , dum ok tagoj , li iris en cxiujn lokojn , kie li trovigis kun sia infana kunulino .
Li trapasis la vojeton , kiun sxi sekvis por peti la pardonigxon de la sklavino de la Nigra rivero ;
li poste revidis la bordojn de la rivero Trimama , kie sxi sidigxis , ne povante plu marsxi , kaj la arbaron , en kiu sxi perdigis ;
cxiuj lokoj , kiuj rememorigis lin pri maltrankviligxoj , ludoj , mangxoj , bonfaremo de lia amatino ; la rivereto de la Longa monto , mia dometo , la najbara akvofalo , la papajarbo plantita de sxi , la herbejoj , kie sxi sxatis kuri , la arbaraj vojkrucigxoj , kie sxi kantis , lin unu post la alia plorigis ;
kaj la samaj ehxoj , kiuj tiel ofte resonadis iliajn kunajn gxojkriojn , nun malgaje ripetis tiujn dolorajn vortojn : Virginio !
ho , kara Virginio mia !
" En tiu sovagxa kaj amema vivo , liaj okuloj kavigxis , lia vizagxa koloro flavigxis kaj lia farto pli=kaj=pli malbonigxis .
Konvinkita , ke sento pri niaj malfelicxoj multobligxas per rememoro pri niaj plezuroj kaj ke la pasioj pliigxas en izoleco , mi decidis forigi mian malfelicxan amikon el la lokoj , kiuj lin rememorigas pri la perdo de sia amatino , kaj transmeti lin en ian lokon de la insulo , kie estas multaj plezuroj .
Por tio , mi kondukis lin sur la logxatajn altajxojn de la kvartalo Williams , kien li neniam iris .
Terkulturado kaj komerco faris tiun parton de la insulo bruplena kaj diversa .
Tie trovigxis cxarpentistoj , kiuj kvadratigis lignajxon kaj aliaj , kiuj ilin tabuligis , veturiloj iris kaj venis lauxlonge de la vojoj ;
grandaj brutaroj da bovoj kaj cxevaloj sin pastigxis sur vastaj herbejoj , kaj la kamparo estis kovrita de diversaj logxejoj .
La teralteco ebligis en multaj lokoj kulturadon de diversaspecaj vegetajxoj el Euxropo .
Oni vidis cxi=tie kaj tie grenrikoltojn sur ebenajxo , fragarojn en arbaraj maldensejojn kaj rozajn plektobarilojn lauxlonge de la stratoj .
La aerfresxeco , strecxante la nervojn , estis ecx favora por la sano de la blankuloj .
De tiuj altajxoj , situantaj meze de la insulo kaj cxirkauxataj de grandaj arbaroj , oni vidis nek la maron nek Port-Louis nek la pregxejon Pamplemousses nek ion , kio povus rememorigi Pauxlon pri Virginio .
Ecx la montoj , kiuj prezentas diversajn cxenerojn cxe la flanko de Port-Louis , estas , cxe la flanko de la Williams-aj ebenajxoj , rekta kaj perpendikula promontoro , el kie altigxas multaj longaj sxtonpiramidoj , cxirkaux kiuj kunigxas la nuboj .
Sur tiujn ebenajxojn mi do kondukis Pauxlon .
Mi sencxese lin agadigis , marsxante kun li sune kaj pluve , tage kaj nokte , vagante tra arbaroj , displugitaj kampoj , por distri lian spiriton per korpa laceco kaj okupi lin per la nescio pri la loko kaj perdita vojo .
Sed animo de amanto cxie retrovas postsignojn de la amatino .
Nokto kaj tago , kvieteco de solejoj kaj bruo de logxejoj , ecx tempo , kiu forprenas tiom da rememoroj , nenio povis lin distri .
Same kiel magneta montrilo tusxita , se oni gxin agitas , turnigxas al la altiranta poluso , kiam gxi restaras , tiel , kiam mi demandis al Pauxlo , perdita meze de la Williams-aj ebenajxoj ;
Kien ni nun iru ? " li turnis sin al la nordo kaj diris : Jen niaj montoj , ni reiru al ili .
Mi do respondis : Jes , jen la montoj , en kiuj logxis via kara Virginio kaj jen la portreto , kiun vi donis al sxi ;
mortante sxi portis gxin sur sia koro , kies lastaj batoj estis por vi .
" Mi tiam prezentis al Pauxlo la portreton , kiun li donis al Virginio , cxe la rando de la fonto sub la kokosarboj .
Je tiu vidajxo , pereiga gxojo ekflamis en liaj okuloj .
Li avide kaptis per siaj malfortaj manoj tiun portreton , kiun li metis sur sian busxon .
Lia bruste tiam premigxis kaj en liaj duonsangantaj okuloj ploroj haltis , ne fluante .
Mi diris : Filo mia , auxskultu min , kiu estas via amiko ; kiu estis amiko de Virginio ; kiu , meze de viaj esperoj , ofte penis fortigi vian sagxon kontraux la neantauxvideblaj okazoj de la vivo .
Kion vi tiel maldolcxe bedauxras ?
Cxu vian malfelicxon ? Cxu la malfelicxon de Virginio ? Vian malfelicxon ?
Jes , sendube gxi estas granda .
Vi perdis la plej amindan frauxlinon , kiu estus estinta la plej inda edzino ; sxi oferis sian interesajxon por via , kaj vin preferis ol la ricxecon , kiel solan indan rekompencon de sxia virto .
Sed cxu vi scias cxu la amatino , de kiu vi atendis tiel puran felicxon , ne estus estinta por vi kauxzo de multegaj penoj ?
Senbiena kaj senhereda sxi estis ;
vi de tiam estus devinta dividi kun sxi vian solan laboradon .
Reveninta pli delikata pro sia edukiteco kaj pli kuragxa pro sia malfelicxo mem , sxi cxiutage estus pli lacegigxinta , penante labori kun vi .
Kiam sxi estus naskinta idojn , sxiaj kaj viaj pripensoj estus pliigxintaj pro la malfacileco subteni , sola kun vi , la maljunajn patrinojn kaj naskigxantan familion .
Vi diros : la insulestro estus al ni helpinta .
Sed cxu vi scias , cxu vi havos ofte estrojn , similaj al sinjoro de La Bourdonnais , en insulo , kiu tiel ofte sxangas registon ?
Cxu ne venos senmoralaj kaj senvirtaj estroj ?
Cxu , por havi ian mizeran helpajxon , via edzino ne estus devinta amindumi ?
Aux sxi estus estinta malforta kaj vi estus plendinda ;
aux sxi estus sagxa kaj vi restus malfelicxa : felicxa se , pro sxia beleco kaj virto , vi ne estus persekutita de viaj esperitoj protektontaj !
Mi havus ankaux , vi diros , felicxon , sendependan de ricxeco , protekti la amatinon , kiu alligigxas al ni laux sia malforto mem ;
sin konsoli per miaj propraj maltrankviloj ;
sxin gxojigi per mia malgajeco kaj pliigi mian amon per niaj reciprokaj cxagrenoj .
Sendube , virto kaj amo gxuas siajn maldolcxajn plezurojn .
Sed sxi ne estas plu kaj restas tio , kion al plej amis ekster vi , sxia patrino kaj la via , kiujn via nekonsolebla doloro entombigos .
Helpu ilin kaj , kiel por sxi , tio estos via felicxo .
Filo mia , bonfarado estas felicxo de virto ;
ne estas sur la tero alia pli certa , nek pli granda .
Projektoj pri plezuro , ripozo , gxojego , plenegeco , gloro ne konvenas por la homo , malforta , vaganta kaj pasanta .
Vidu , kiel paso al ricxeco vin cxiujn enkondukis de malfelicxo en malfelicxon .
Vi ja vere kontrauxstaris ;
sed kiu ne estus kredinta , ke la vojagxon de Virginio ne finos sxia kaj via felicxo ?
Invitoj de ricxa kaj maljuna parencino , konsiloj de sagxa insulestro , aplauxdoj de kolonio , admonoj kaj auxtoritato de pastro decidis la malfelicxon de Virginio .
Ni tiel kuras al nia perdigxo , trompitaj de la prudento mem de niaj regantoj .
Pli bone estus sendube ne kredi al ili , nek fidi al la vocxo kaj esperoj de trompa mondo .
Sed fine , inter tiom da homoj okupataj sur cxi tiuj ebenajxoj , inter tiom da homoj , kiuj iras Hindujon por ricxigxi , aux hejme gxuas ripoze en Euxropo la laborojn de la unuaj , cxiu el ili iam perdos , kion gxi plej amas : famecon , ricxecon , edzinon , idon , amikon .
La pli multaj aldonos al sia perdajxo rememoron pri sia propra senprudentajxo .
Enpensigxante , vi neniel povas vin riprocxi .
Vi estis fidela je via fido ;
dum juneco vi havis la prudenton de sagxulo , cxar vi ne forigis de la naturo .
Viaj projektoj estis rajtaj , cxar ili estis puraj , simplaj , malprofitemaj kaj cxar vi havis sur Virginio sanktajn rajtojn , neniel kontrauxstareblajn de ia ajn ricxeco .
Vi perdis sxin , nek pro via senprudento , nek via avareco , nek via malvera sagxeco , sed pro Dio mem , kiu uzis aliulajn pensojn por forpreni de vi la amatinon ;
Dio , de kiu vi cxion havas , kiu vidas cxion konvenan por vi kaj kies sagxeco allasas nenian pretekston por pento kaj malespero , kiuj venas post la malfelicxoj kiujn ni mem kauxzis .
Jen estas tio , kion vi povas diri en via malfelicxo : tion mi ne meritis .
Nu , cxu la malfelicxon de Virginio , sxian finigxon , sxian nunan staton vi bedauxras ?
La sorton rezervitan al nobeleco , beleco kaj imperioj mem sxi suferis .
Homa vivo kun cxiuj siaj projektoj staras kvazaux tureto , kies morto estas kronajxo .
Naskigxante , sxi estis difinita por morto .
Felicxa sxi estis , ke sxi malligis la ligilojn de la vivo pli frue ol sxia patrino , ol la via , ol vi , tio estas , ke sxi ne mortis la lasta el cxiuj .
Morto , filo mia , estas bono por cxiuj homoj ;
gxi estas la nokto de tiu malkvieta tago nomata la vivo .
En morta dormo ripozas poreterne malsanoj , doloroj , cxagrenoj , timoj , kiuj sencxese agitas la malfelicxajn vivantojn .
Ekzamenu la sxajne plej felicxajn homojn ;
vi vidos , ke sian falsan felicxon ili tre kare akiris : publikan estimon per hejmaj malfelicxoj ;
ricxecon per malsanigxo , la tiel maloftan plezuron de la amo per sencxesaj oferoj : kaj ofte , je la fino de vivo oferita al aliula profito , ili vidas cxirkaux si nur malverajn amikojn kaj sendankajn parencojn .
Sed Virginio estis felicxa gxis la lasta momento .
Tia sxi estis kun ni per la naturo , for de ni per la virto ;
kaj ecx en la terura momento , kiam sxi pereis , sxi estis ankoraux felicxa ;
cxar , cxu rigardante la tutan kolonion , kiun cxagrenegas sxia perdo , cxu vin , kiu tiel kuragxe kuris al sxia helpo , sxi vidis , kiel sxi estas kara al cxiuj ;
sxi fortigxis kontraux la estonto per la rememoro pri sia senkulpa vivo ;
sxi tiam ricevis la premion , rezervitan de la cxielo al la virto : superan kuragxon en dangxero .
Al la morto sxi prezentis serenan vizagxon .
Filo mia , Dio elportigas de la virtulo cxiujn okazojn de la vivo por montri , ke gxi sola povas ilin uzi kaj el tio trovi felicxon kaj gloron .
Kiam Li rezervas famon , Li altigas gxin sur altan teatron , gxin bataligas kun morto ;
tiam gxia kuragxo utilas por ekzemplo kaj la rememoron pri gxiaj malfelicxoj ploras poreterne la posteuloj .
Jen la senmorta monumento rezervita al gxi sur la tero , kie cxio pasas , kie ecx rememoro pri la plimultaj regxoj baldaux forgesigxas poreterne .
Sed Virginio ekzistas ankoraux .
Filo mia , vidu ke cxio sur la tero aliigxas , kaj tamen nenio perdigxas .
Neniu homa arto povos neigi la plej etan materieron ;
kaj kio estis sagxa , sentema , amanta , virta , religia , tio pereus , kiam korpaj elementoj estas nedetrueblaj !
Ha !
se Virginio estis felicxa kun ni , sxi nun estas felicxa pli multe .
Dio ekzistas , filo mia ;
la tuta naturo tion montras ; tion mi ne bezonas pruvi .
Nur la malboneco de la homoj neigas justecon , kiun ili timas .
Sento pri Li estas en via koro kaj en Liaj verkoj antaux vi .
Nu , cxu vi kredas , ke Li lasos Virginion senrenkompence ?
Cxu vi kredas , ke la sama Potenco , kiu enigis tiel noblan animon en tiel belan formon , en kiu vi sentis dian arton , ne povus sin savi el la maro ?
Ke tiu , kiu arangxis la nunan homan felicxon per nekonataj legxoj , tiu ne povos prepari alian al Virginio per same nekonataj legxoj ?
Kiam ni estis en nenieco , se ni estus povintaj pensi , cxu ni povus havi ideon pri nia ekzisteco ?
Kaj nuntempe , kiam ni estas en tiu malluma , forfluganta ekzisto , cxu ni povas antauxvidi trans la morto , kio ni farigxos poste ?
Kiel teatron de sia inteligento kaj boneco , cxu Dio bezonas , kiel homo , nian malgrandan terglobon , kaj cxu Li povis disvastigi la homan vivon nur en la kampoj de la morto ?
En la oceano ne estas akvoguto , kiu ne estas plena de vivantaj estajxoj , rilatantaj kun ni ;
kaj nenio por ni ekzistus inter tiom da astroj , rulantaj super niaj kapoj !
Kiel !
Supera inteligento kaj dia boneco ekzistus gxuste nur kie ni estas !
Kaj en tiuj radiantaj kaj sennombraj globoj , en tiuj senfinaj cxirkauxaj lumkampoj , neniam malheligitaj de fulmotondroj kaj noktoj , estus nur vana spaco kaj eterna nenieco !
Se ni , kiuj nenion donis al ni , kuragxus starigi limojn al la potenco de Tiu , de kiu ni cxion ricevis , ni povus kredi , ke ni estas tie sur la limoj de Lia imperio , kie vivo batalas kun morto , kaj senkulpeco kun tiraneco !
Sendube virto ie ricevas rekompencon .
Virginio nun estas felicxa .
Ha !
Se el la angxelejo sxi povus komuniki kun vi , sxi dirus kiel en siaj adiauxoj : Ho , Pauxlo !
vivo nur estas elprovigxo .
Mi estis trovata fidela al la legoj de la naturo , amo kaj virto .
Mi traveturis la marojn por obei miajn parencojn ;
mi forlasis ricxecon por konservi mian fidon kaj mi pli amis perdi vivon ol malrespekti la cxastemon .
La cxielo trovis mian vivon suficxe plena . Mi forigxis poreterne el malricxeco , kalumnio , agiteco , vidajxo de la aliulaj doloroj .
Neniu el la malfelicxoj , kiuj timigas al la homoj , de nun povas min atingi ;
kaj vi kompatas al mi ! Mi estas tiel pura kaj nedifektebla kiel lumero ;
kaj vi min revokas al la nokto de la vivo !
Ho , Pauxlo !
ho , amiko mia !
Rememoru pri tiuj felicxaj tagoj , kiam de la mateno ni gx- uis la volupton de la cxielo , levigxante kun la suno sur la pintoj de tiuj sxtonegoj kaj disigxanta kun gxiaj radioj en niajn arbarojn .
Ni sentis ravadon , kies kauxzon ni ne povis kompreni .
En niaj senkulpaj deziroj ni volis cxion vidi por gxui la ricxajn kolorojn de la matenrugxo ;
flari la odoron de niaj plantoj ;
auxdi la kantadon de niaj birdoj ;
korsenti tiujn bonfarojn .
Nun cxe la fonto de la beleco , el kie venas cxio , kio estas agrabla sur tero , mia animo vidas , gustumas , auxdas , tusxas senpere tion , kion gxi antauxe sentis per malakraj organoj .
Ha !
kiu lingvo povus priskribi tiujn senlimajxojn , kiujn mi eterne logxas ?
Kion senfina potenco kaj cxiela boneco povis krei por konsoli malfelicxulon ; kion amikeco de multegaj estuloj , gxojigitaj pro sama gxojo , povas harmoniigi en komunaj entuziasmoj , cxion cxi ni senmikse sentas .
Elportu do vian ricevitan elprovigxon , por pliigi la felicxon de via Virginio per senfinaj amoj , per neestingebla edzeco .
Tie mi pacigos viajn bedauxrojn ; tie mi visxos viajn larmojn .
Ho , amiko mia !
juna edzo mia !
Altigu vian animon al la senfino por elporti momentajn cxagrenojn .
" Mia propra kortusxigxo finis mian paroladon .
Pauxlo , obstine rigardante al mi , ekkriis : Sxi ne estas plu !
Sxi ne estas plu !
" Kaj longa senkonscio sekvis tiujn dolorajn parolojn .
Poste , rekonsciante , li diris : Cxar morto estas bono , cxar Virginio estas felicxa , mi ankaux volas morti por kunigxi al Virginio .
" Tiel miaj konsolaj pravigoj nur utilis por pliigi lian malesperon .
Mi estis kvazaux homo volanta savi sian amikon , kiu dronas en la mezo de riverego kaj ne volas nagxi .
Doloro lin superpremis .
Ho ve !
malfelicxoj dum juneco preparas homon por la vivo , kaj ilin neniam estis elportinta Pauxlo .
Mi rekondukis lin al lia logxejo .
Mi trovis lian patrinon kaj sinjorinon de La Tour en pli granda konsumigxo . Margarito estis la plej premegata .
La vivaj karakteroj , kiujn ne atingas malgravaj malfelicxoj , malplej bone kontrauxstaras al la gravaj cxagrenoj .
Al mi sxi diris : Ho , bona najbaro mia , al mi sxajnis cxi nokte , ke mi vidas Virginion , blanke vestitan , meze de lauxboj kaj ravaj gxardenoj ;
al mi sxi diris : Mi gxuas enviindan felicxon .
Poste , sxi , ridetante , alproksimigxis al Pauxlo kaj forprenis lin kune kun si . Penante deteni mian filon , mi sentis , ke mi lin sekvas kun neesprimebla felicxo .
Tiam mi volis adiauxi al mia amikino ;
mi subite vidis sxin , kiu postvenas kun Pauxlo kaj Domingo .
" Mi respondis : Amikino mia , mi kredas , ke nenio en la mondo okazas sen permeso de Dio .
Songxoj kelkfoje antauxmontras veron .
" Sinjorino de La Tour rakontis al mi tute similan songxon , okazintan dum tiu sama nokto .
Mi neniam rimarkis , ke tiuj sinjorinoj estas iel supersticxemaj ; mi do tre miris pri la konformeco de iliaj songxoj kaj mi ne dubis , ke gxi efektivigxos .
Opinio pri montrado de la vero dum nia dormeto estas kutima cxe cxiuj popoloj en la mondo .
La plej famaj antikvuloj kredis je tio ;
interalie Aleksandro , Cesaro , Scipio , ambaux Katonoj kaj Brutuso , kiuj ne estis kredemuloj .
La Malnova kaj Nova=Testamento prezentas multajn ekzemplojn de songxoj , poste efektivigxintaj .
Pri tio mi bezonas nur mian propran sperton ; kaj mi multfoje sentis , ke songxoj estas avertoj al ni donataj de ia inteligento , kiu interesigxas pri ni .
Neeble estas , ke oni kontrauxparolu aux defendu per rezonado tiel superhomajn aferojn .
Tamen , se la homa sagxo estas nur figuro de la Dia , cxar plenagxulo povas konigi siajn intencojn gxis mondlimo per sekretaj kaj kasxitaj rimedoj , kial universega inteligento ne uzus similajn rimedojn por sama celo ?
Amiko konsolas sian amikon per letero , kiu trapasas multegajn landojn , rondiras meze de naciaj malamoj , kaj alportas gxojon kaj esperon al unu sola homo ;
kial la supera Protektanto de la senkulpeco ne povas helpi , per ia sekreta vojo , al virta animo , kiu konfidas al gxi sola ?
Cxu Li bezonas ian eksteran signon por efektivigi sian volon , tiu , kiu sencxese agas en cxiuj siaj verkoj per interna laborado .
Kial dubi pri songoj ?
Cxu la vivo , plena de tiom da pasantaj kaj vanaj projektoj , ne estas son- gxo ?
Kio ajn estas , la songxo de miaj malfelicxaj amikinoj baldaux efektivigxis .
Pauxlo mortis du monatojn post la morto de sia kara Virginio , kies nomon li sencxese elparolis .
Margarito kun gxojo ebligita nur de virto , vidis ke la morto alproksimigxas al sxi , ok tagojn post la morto de sxia filo .
La plej amajn adiauxojn al sinjorino de La Tour sxi diris , esperante dolcxan kaj eternan kunigxon .
Morto estas la plej granda bono , sxi aldonis , oni devas gxin deziri .
Se vivo estas puno , oni devas deziri la finon ;
se gxi estas elprovigxo , oni devas gxin peti mallonga .
" La registaro zorgis pri Domingo kaj Mario , kiuj ne povis plu servi kaj ne postvivis longe siajn mastrinojn .
La malfelicxa hundo Fidela mortis de konsumigo proksimume en la sama tempo , kiel gxia mastro .
Mi kondukis al mia hejmo sinjorinon de La Tour , kiu elportis tiel grandajn perdojn kun nekredebla grandanimeco .
Pauxlon kaj Margariton sxi konsolis gxis lasta momento , kvazaux sxi elportus nur ilian malfelicxon .
Kiam sxi ne vidis ilin plu , cxiutage sxi parolis al mi kvazaux pri karaj najbaraj amikoj .
Tamen sxi postvivis ilin nur unu monaton .
Anstataux riprocxi sian onklinon pro siaj malfelicxoj , sxi pre- gxis al Dio , ke Li pardonu sxin kaj ke Li pacigu la terurajn spiritkonfuzojn , kiuj sxin atakis , tuj post=kiam sxi tiel malhumane forpelis Virginion .
Tiu malsagxa parencino baldaux ricevis punon pro sia malbonkoreco .
Mi eksciis de alveturantaj sxipoj , ke sxi estas agitata de malsanoj , kiuj faris sxian vivon kaj morton same netolereblaj .
Jen sxi riprocxis sin pro la frumatura finigxo de sxia cxarma nevino kaj la sekvinta perdo de sxia patrino ;
jen sxi lauxdis sin , ke sxi forpelis du mizerulinojn , kiuj , sxi diris , senhonorigis sian familion per siaj malnoblaj inklinoj .
Kelkfoje , koleranta pro la multegaj mizeruloj , kiuj plenigis Parizon , sxi ekkriis : Kial oni ne forpereigas tiujn sentauxgulojn en la koloniojn ?
" Kaj sxi aldonis , ke humanaj , virtaj , religiaj ideoj , alprenitaj de cxiuj popoloj , estas nur elpensajxoj de la politiko de iliaj regnestroj .
Kaj , sin jxetante subite en kontrauxan ekstremon , sxi liverigxis al supersticxaj teruroj , kiuj timegigis sxin .
Grandegan almozajxon sxi alportis al ricxaj monahxoj , kiuj sxin regis , petegante , ke ili pacigu Dion per la ofero de sxia ricxeco : kvazaux bienoj rifuzitaj al malfelicxuloj povus placxi al la Patro de la homoj !
Ofte sxia imago prezentis brulantajn kampojn , flamajn montojn aux malbelegajn fantomojn , kiuj vagis , vokante al sxi per grandaj krioj ;
sxi genufleksis antaux siaj konsilistoj kaj imagis kontraux si mem punegojn kaj turmentegojn , -R cxar la cxielo , la justa cxielo , sendas al kruelanimuloj teruregajn religiojn .
Tiel sxi pasigis multajn jarojn lauxvice ateista kaj supersticxa , same abomenante morton kaj vivon .
Sed la sama kauxzo pro kiu sxi oferis naturajn sentojn , finis tiel malbonan vivon .
Vidante , ke sxiajn ricxajxojn poste heredos malamataj parencoj , sxi cxagrenigxis ; sxi do provis vendi la pli bonajn partojn el ili ;
sed la heredontoj , profitantaj sxian malsanigxon , malliberigis sxin kiel frenezulinon kaj administris sxiajn bienojn .
Tiel sxiaj ricxajxoj mem sxin finigis ;
kaj , same kiel ili faris malbona la koron de tiu , kiu posedis ilin , tiel same ili malsagxigis tiujn , kiuj ilin deziris .
Do , sxi mortis , kio estas plej malfelicxega , suficxe konscia por scii , ke sxi estis senigita kaj malsxatata de la samaj personoj , kies opinio regis sxin dum sxia tuta vivo .
Oni metis apud Virginio , sub la samajn kanojn , sxian amikon Pauxlon kaj cxirkauxe iliajn amemajn patrinojn kaj fidelajn geservistojn .
Oni ne starigis marmorajxon super ilia humila altajxeto , nek gravuris enskribon pri iliaj virtoj ;
sed rememoro pri ili restas neforigebla en la koro de iliaj sxuldantoj .
Iliaj ombroj ne bezonas famon , pri kiu ili ne zorgis dum sia vivo ;
sed se ili ankoraux interesigxas pri tio , kio okazas sur la tero , sendube ili sxatas vagi en pajlotegmentaj dometoj , logxataj de laboremaj virtuloj ; konsoli malricxulojn malkontentajn pri sia sorto ; eksciti cxe junaj geamantoj dauxreblan pasion , guston al naturaj bienoj , amon al laboro kaj timon al ricxeco .
La popola vocxo , kiu silentas pri monumentoj starigitaj por la gloro de regxoj , donis al kelkaj partoj de tiu insulo nomojn , kiuj eterne rememorigos pri la perdo de Virginio .
Oni vidas apud la insulo Ambro , meze de la rifoj , lokon nomata Pasejo de Saint-GÃ©ran , laux la nomo de la sxipo , kiu tie pereis , rekondukante Virginion el Euxropo .
Gejunuloj tiel ame kunigitaj !
malfelicxaj patrinoj !
kara familio !
tiuj arbaroj , kiuj vin ombris , tiuj fontoj , kiuj fluis por vi , tiuj montetoj kie vi ripozis , ankoraux ploras pro via perdo .
Neniu , post vi , kuragxis kulturi tiun dezertan teron , nek restarigi tiujn humilajn kabanojn .
Sovagxigxis viaj kaprinoj ; detruigxis viaj kampoj ;
forflugis viaj birdoj ; oni nur auxdas la kriojn de nizoj , rondeflugantaj super tiu sxtonajxo .
De la tempo kiam mi ne vidis vin plu , mi estas kvazaux amiko , kiu ne=plu havas amikon , kvazaux patro , kiu perdis siajn infanojn ;
kvazaux vojagxanto , vaganta sur tero , kie mi sola restas .
Dirante tiujn vortojn la bona maljunulo foriris , ellasante larmojn , kaj miaj ploroj multfoje fluis dum tiu malgaja rakonto .
