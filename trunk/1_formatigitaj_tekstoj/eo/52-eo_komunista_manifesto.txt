

MANIFESTO DE LA KOMUNISTA PARTIO 
Antaŭparolo
La "Manifesto" estis publikigita kiel platformo de la Ligo 
de Komunistoj, komence ekskluzive germana, pli poste 
internacia, kiu pro la politikaj cirkonstancoj de la eŭropa kontinento antaŭ 1848 estis neeviteble sekreta organizaĵo. Dum 
la Kongreso de la Ligo, kiu okazis en novembro 1847 en Londono, Marx kaj Engels estis komisiitaj, prepari kompletan 
teorian kaj praktikan partian programon. Verkita en germana lingvo, la manuskripto estis sendita al Londono por preso en januaro 1848, kelkajn semajnojn antaŭ la revolucio de 
la 24-a de februaro. Franca traduko aperis en Parizo, mallonge antaŭ la Junia Insurekcio de 1848. La unua angla traduko, farita de Miss Helen Macfarlane, aperis 1850 en "Red Republican" de George Julian Hamey (Ĥami) en Londono. Ankaŭ dana kaj pola eldonoj estis publikigitaj. 
La sufoko de la Pariza Junia Insurekcio de 1848 - tiu unua 
granda batalo inter proletaro kaj burĝaro - portempe premis 
en la fonon la socialajn kaj politikajn strebadojn de la laborista klaso de Eŭropo. Ekde tiam la potencbatalo okazis denove sole inter la diversaj grupoj de la posedanta klaso, kiel 
en la tempo antaŭ la Februara Revolucio. La laborista klaso 
estis limigita je batalo pri politika kubutlibereco kaj je la pozicio de ekstreme maldekstra alo de la radikala burĝaro. Kie 
memstaraj proletaj movadoj daŭrigis doni vivsignojn pri si, ili 
estis senkompate frakasitaj. La prusa polico ekzemple elspionis la centran administrejon de la Ligo de Komunistoj, kiu 
siatempe havis sian sidejon en Kolonjo. La membroj estis arestitaj kaj dum oktobro 1852 kondukitaj antaŭ la tribunalon, 
post dekok-monata aresto. Tiu fama "Kolonja komunista proceso" daŭris de la 4-a de oktobro ĝis 12-a de novembro; sep 
de la arestitoj estis kondamnitaj je mallibero en fortikaĵo por 
la daŭro de tri ĝis ses jaroj. Tuj post la juĝo la Ligo estis formale malfondita flanke de la ankoraŭ restintaj membroj. 
Koncerne al la "Manifesto" ŝajnis, ke ĝi ekde tiam estis kondamnita al forgeso. 
Post kiam la eŭropa laborista klaso estis kolektinta denove sufiĉe da forto por nova atako kontraŭ la reganta klaso, 
fondiĝis la Internacia Laborista Asocio. Sed tiu asocio, kiu 
estis fondita ekskluzive por la celo kunfandi la tutan batalpretan proletaron de Eŭropo kaj Ameriko al unu sola korpo, ne 
tuj povis proklami la principojn fiksitajn en la "Manifesto". La 
Internacio devis havi programon sufiĉe larĝan, por esti akceptebla por la anglaj sindikatoj, por la francaj, belgaj, italaj 
kaj hispanaj adeptoj de Proudhon11 kaj por la Lassalle-anoj12 
en Germanio. Marx, kiu verkis tiun programon je la kontento de ĉiuj partioj, plene fidis al la intelekta evoluo de la laborista klaso, evoluo, kiu necese devis rezulti el la unuigita agado kaj komuna diskutado. La eventoj kaj sortoŝanĝoj en la 
batalo kontraŭ la kapitalo, pli multe la malvenkoj ol la venkoj, ne povis ne helpi konsciigi la homojn pri la nesufiĉeco de 
iliaj diversaj favoritaj ĉarlatanaĵoj, ebenigante la vojon al 
kompleta kompreno pri la veraj antaŭkondiĉoj por la emancipiĝo de la laborista klaso. Kaj Marx pravis. Kiam disfalis en 
la jaro 1874 la Internacio, ĝi postlasis la laboristojn jam en 
tute alia stato ol ĝi trovis ilin ĉe sia fondo en la jaro 1864. La 
Proudhon-ismo en Francio, la Lassalle-ismo en Germanio 
estis mortontaj, kaj ankaŭ la konservativaj anglaj sindikatoj, 
kvankam en sia plimulto ili jam longe estis rompintaj la ligojn 
al la Internacio, alproksimiĝis malrapide al la punkto, kie ilia 
prezidanto lastjare en Swansea en ilia nomo povis deklari: 
"La kontinenta socialismo por ni perdis sian terurecon"13. 
Vere: La principoj de la "Manifesto" faris konsiderindan progreson inter la laboristoj de ĉiuj landoj. 
Tiamaniere la "Manifesto" mem denove fariĝis pli aktuala. 
La germana teksto ekde 1850 estis kelkfoje represita en Svisio, Anglio kaj en Ameriko. En la jaro 1872 ĝi estis tradukita 
en la anglan, nome en Nov-Jorko, kie la traduko aperis en 
"Woodhull and Claflin' s Weekly". Surbaze de tiu angla versio 
aperis ankaŭ franca en "Le Socialiste" en Nov-Jorko. Post tio 
en Ameriko aperis ankoraŭ almenaŭ du anglaj tradukoj, pli 
malpli fuŝitaj, de kiuj unu estis represita en Anglio. La unua 
rusa traduko, farita de Bakunin, estis eldonita ĉirkaŭ la jaro 
1863 en la presejo "Kolokol" de Herzen en Ĝenevo, dua, same 
en Ĝenevo, de la heroa Vera Zasuliĉ14, en la jaro 1882. Nova 
dana eldono troviĝas en la "Socialdemokratisk Bibliotek", 
Kopenhago 1885; nova franca traduko aperis en "Le Socialiste", 1886 en Parizo. Laŭ ĉi lasta oni preparis hispanan 
tradukon kaj publikigis ĝin en 1886 en Madrido. La nombro 
de germanaj represoj ne estas precize indikebla, estis entute 
almenaŭ dek du. Armena traduko, kiu devintus aperi antaŭ 
kelkaj monatoj en Konstantinopolo, ne povis enmondiĝi, ĉar, 
kiel oni komunikis al mi, la eldonisto ne kuraĝis aperigi libron, sur kiu estas menciita la nomo Marx, dum la tradukisto rifuzis prezenti ĝin kiel sian propran verkon. Pri pluaj tradukoj en aliajn lingvojn mi ja aŭdis sed ilin ne vidis. Tiel la 
historio de la "Manifesto" altgrade spegulas la historion de la 
moderna laborista movado; nuntempe ĝi sendube estas la 
plej vaste disvastigita, plej internacia verko de la tuta socialisma literaturo, komuna programo, akceptita de milionoj da 
laboristoj de Siberio ĝis Kalifornio. 
Kiam ni estis skribintaj ĝin, ni tamen ne estus povintaj ĝin 
titoli socialista manifesto. Sub socialistoj en 1847 oni komprenis unuflanke la adeptojn de diversaj utopiecaj sistemoj: 
la Owen-istoj15 en Anglio, la Fourier-istoj16 en Francio, ambaŭ jam ŝrumpiĝintaj al malrapide formortantaj sektoj; aliflanke la plej multespecajn "socialajn" ĉarlatanojn, kiuj promesis forigi la sociajn mankojn per ĉiuspeca flikado, sen ajna 
danĝero por kapitalo kaj profito - en ambaŭ kazoj temas pri
homoj starintaj ekster la laborista movado kaj prefere serĉintaj subtenon ĉe la "kleraj" klasoj. Tiu parto de la laborista klaso, kiu estis konvinkiĝinta pri la nesufiĉeco de nuraj politikaj 
reformoj kaj postulinta totalan rekonstruon de la socio, tiu 
parto siatempe sin nomis komunista. Temis ankoraŭ pri kruda, nerabotita, pure instinkta speco de komunismo; sed ĝi 
trafis la kardinalan punkton kaj estis sufiĉe potenca en la laborista movado, por krei la utopiecan komunismon, tiun de 
Cabet en Francio, tiun de Weitling en Germanio. Pro tio do 
en la jaro 1847 la socialismo estis movado de la meza klaso, 
la komunismo - movado de la laborista klaso. La socialismo 
estis "salonakceptebla", almenaŭ sur la kontinento; la komunismo estis la rekta kontraŭo. Kaj ĉar ekde la komenco ni opiniis, ke "la emancipado de la laborista klaso devas esti la faro 
de la laborista klaso mem", ne povis esti dubo pri tio, kiun el 
la du nomoj ni elektos. Eĉ pli, ekde tiam ni neniam pensis 
malkonfesi ĝin. 
Kvankam la "Manifesto" estas nia komuna laboro, mi sentas min tamen devigita konstati, ke la fundamenta penso, kiu 
formas la kernon, apartenas al Marx. Tiu penso estas jena: ke 
en ĉiu historia epoko la reganta ekonomio kun sia maniero de 
produktado kaj interŝanĝado kaj la el tio neeviteble rezultanta socia strukturiĝo formas la fundamenton sur kiu konstruiĝas la politika kaj la intelekta historio de tiu epoko kaj kiu 
estas klarigebla nur surbaze de tiu fundamento; ke sekve la 
tuta historio de la homaro (ekde la malapero de la primitiva 
genta socio kun sia komuna terproprieto) estis historio de 
klasbatalo, de bataloj inter ekspluatantaj kaj ekspluatataj, regantaj kaj subpremataj klasoj; ke la historio de tiuj klasbataloj formas evoluovicon, en kiu oni nuntempe atingis ŝtupon,
kie la ekspluatata kaj subpremata klaso - la proletaro - ne 
povas atingi sian liberiĝon el sub la jugo de la ekspluatanta 
kaj reganta klaso - la burĝaro, - sen samtempe unu fojon 
por ĉiam liberigi la tutan socion de ĉiu ekspluatado kaj subpremado, de ĉiuj klasdiferencoj kaj klasbataloj. 
Al tiu penso, kiu laŭ mia opinio kapablas doni al la historiscienco la saman progreson kiel la teorio de Darwin al la naturscienco - al tiu penso ni ambaŭ estis malrapide alproksimiĝintaj jam kelkajn jarojn antaŭ 1845. Kiom memstare mi 
mem estis progresinta en tiu direkto plej bone montras mia 
laboraĵo "La situacio de la laboranta klaso en Anglio"17. Sed 
kiam mi rerenkontiĝis kun Marx printempe de 1845 en Bruselo, li estis komplete ellaborinta tiun penson kaj metis ĝin al 
mi per preskaŭ same klaraj vortoj, kiel mi resumis ĝin supre. 
El nia komuna antaŭparolo al la germana eldono de 1872 
mi citas jenon: 
"Kiom ajn ŝanĝiĝis la cirkonstancoj dum la lastaj dudek 
kvin jaroj, la ĝeneralaj principoj, evoluigitaj en ĉi tiu "Manifesto", entute restas plene validaj ankaŭ hodiaŭ. Jen kaj jen 
oni devus plibonigi detalojn. Kiel la "Manifesto" mem klarigas, la praktika apliko de tiuj principoj ĉie kaj ĉiam dependas 
de la ekzistantaj historiaj kondiĉoj. Pro tio ankaŭ ne estas 
metita aparta akcento sur la revoluciajn intervenojn, proponitajn fine de la ĉapitro II. Tiu parto hodiaŭ aspektus multrilate alia. Rigarde al la grandega evoluo de la grandindustrio 
ekde 1848 kaj la plibonigita kaj progresinta partia organiziĝo 
de la laborista klaso, akompaninta ĝin, rigarde al la praktikaj
spertoj kolektitaj unue dum la Februara Revolucio kaj eĉ 
multe pli dum la Pariza Komunumo, kie unuan fojon la proletaro dum du monatoj havis la politikan potencon, rigarde 
al tio ĉi tiu programo hodiaŭ kelkaloke estas malnoviĝinta. La 
Komunumo aparte pruvis, ke ' la laborista klaso ne simple 
povas preni en posedon la pretan ŝtatmekanismon kaj ekfunkciigi ĝin por siaj propraj celoj' (Vidu ' The Civil War in 
France. Address to the General Council of the International 
Working-Men' s Association' London, Truelove, 1871, p. 15, 
kie la temo estas plutraktita). Plue kompreneblas, ke la kritiko 
pri la socialisma literaturo hodiaŭ estas mankhava, ĉar ĝi nur 
traktas ĝis 1847; la samo koncernas la rimarkojn pri la rilato 
de la komunistoj al la diversaj opoziciaj partioj (ĉapitro IV), 
kvankam ili nuntempe ankoraŭ estas ĝustaj en la bazaj trajtoj, tamen en sia prezento ili hodiaŭ estas malnoviĝintaj jam 
pro tio, ĉar la politika situacio totale transformiĝis kaj la historia evoluo elmondigis la plej multajn de la tie menciitaj partioj. 
Tamen, la ' Manifesto' estas historia dokumento, kiun ni ne 
plu rajtigas nin ŝanĝi." 
La prezentata traduko devenas de s-ro Samuel Moore, la 
tradukinto de la plej granda parto de la "Kapitalo" de Marx. 
Ni komune trarigardis ĝin, kaj mi aldonis kelkajn notojn por 
klarigi historiajn aludojn. 
Friedrich Engels
Londono, la 30-a de januaro 1888 

MANIFESTO 
DE LA KOMUNISTA PARTIO 
Fantomo hantas en Eŭropo - la fantomo de komunismo. 
Ĉiuj potencoj de la malnova Eŭropo alianciĝis por sankta ĉaskampanjo kontraŭ tiu fantomo: la Papo26 kaj la Caro27, 
Metternich28 kaj Guizot29, francaj radikaluloj kaj germanaj 
policistoj. 
Kie estas tiu opozicia partio, kiu de siaj regantaj kontraŭuloj ne estas misfamigita kiel komunista? Kie estas la opozicia 
partio, kiu ne estis reĵetinta la stigmatizan riproĉon de komunismo kaj al la pli progresintaj opoziciuloj kaj al siaj reakciaj 
kontraŭuloj? 
Du aferoj sekvas el tiu fakto. 
La komunismo jam estas agnoskita mem kiel potenco de 
ĉiuj eŭropaj potencoj. 
Estas urĝa tempo, ke la komunistoj antaŭ la tuta mondo 
malkaŝe prezentu siajn vidpunktojn, siajn celojn, siajn tendencojn kontraŭmetante al la fantomfabelo pri la komunismo manifeston de la partio mem.
Por tiu celo komunistoj de plej diversaj nacioj kunvenis en 
Londono kaj skizis la sekvan Manifeston, publikigotan en la 
lingvoj angla, franca, germana, itala, flandra kaj dana.
I. Burĝoj kaj proletoj30 
La historio de la tuta ĝisnuna socio31 estas la historio de 
klasbataloj. 
Liberulo kaj sklavo, patricio kaj plebano, barono kaj servutulo, gildano kaj submajstro, unuvorte, subpremantoj kaj 
subprematoj, staris unu kontraŭ la alia en daŭra opozicio, 
havis seninterrompan batalon, foje kaŝe - foje malkaŝe, batalon, kiu ĉiufoje finiĝis per revolucia transformo de la tuta 
socio aŭ per komuna pereo de la batalintaj klasoj. 
En la antaŭaj epokoj de la historio ni preskaŭ ĉie trovas 
kompletan strukturiĝon de la socio en diversajn klasojn, 
multspecan gradigon de la sociaj rangoj. En la antikva Romo 
ni havas patriciojn, kavalirojn, plebanojn, sklavojn; en la 
Mezepoko - feŭdajn sinjorojn, vasalojn, gildanojn, submajstrojn, servutulojn, kaj aldone al tio specifajn rangogradigojn 
en preskaŭ ĉiu el tiuj klasoj. 
La moderna burĝa socio, elirinta el la ruinoj de la feŭda 
socio, ne forigis la klasajn antagonismojn. Ĝi nur metis novajn klasojn, novajn subpremkondiĉojn, novajn batalformojn 
sur la lokon de la malnovaj. 
Sed nia epoko, la epoko de la burĝaro, distingiĝas per tio, 
ke ĝi simpligis la klasajn antagonismojn. La tuta socio pli kaj 
pli fendiĝas en du grandajn malamikajn kampojn, en du 
grandajn klasojn, unu al la alia rekte kontraŭa: burĝaro kaj 
proletaro. 
El la servutuloj de la Mezepoko fariĝis la palisburĝoj32 de
la unuaj urboj; el ĉi tiu palisburĝaro evoluis la unuaj elementoj de la burĝaro. 
La malkovro de Ameriko, la ĉirkaŭnavigado de Afriko kreis 
al la estiĝanta burĝaro novan agadterenon. La orienthinda kaj 
ĉina merkatoj, la koloniigo de Ameriko, la komerco kun la 
kolonioj, entute la multiĝo de interŝanĝaĵoj kaj varoj donis al 
la komercado, al la navigado, al la industrio prosperon antaŭe 
nekonatan kaj per tio rapidan disvolvon al la revolucia elemento en la disfalanta feŭda socio. 
La ĝisnuna feŭda aŭ gilda funkciado de la industrio ne plu 
sufiĉis por la bezonoj kreskintaj kun la novaj merkatoj. La 
manufakturo anstataŭis ĝin. La gildestrojn forpuŝis la industria meza klaso; la labordivido inter la diversaj kooperacioj 
malaperis antaŭ la labordivido en la unuopa laborejo mem. 
Sed daŭre kreskis merkatoj, daŭre kreskis la bezono. Ankaŭ la manufakturo ne plu sufiĉis. Do la vaporo kaj la maŝinaro revoluciigis la industrian produktadon. Sur la lokon de 
la manufakturo venis la moderna grandindustrio, sur la lokon 
de la industria meza klaso venis la industrimilionuloj, la ĉefoj de kompletaj industriaj armeoj, la modernaj burĝoj. 
La grandindustrio estis establinta la mondan merkaton, 
kiun preparis la malkovro de Ameriko. La monda merkato 
donis nemezureblan evoluon al la komerco, al la navigado, al 
la landaj komunikligoj. Tiu evoluo siavice reefikis pliampleksige al la industrio, kaj same kiom etendiĝis industrio, komerco, navigado, fervojoj, same tiom la burĝaro disvolviĝis multigante siajn kapitalojn, puŝante en la fonon ĉiujn klasojn 
hereditajn el la Mezepoko. 
Ni do vidas, kiel la moderna burĝaro mem estas produkto de longa evoluvojo, de vico da revolucioj en la sferoj de 
produktado kaj interŝanĝo. 
Ĉiu paŝo de tiu evoluo de la burĝaro estis akompanata de 
konforma politika progreso. Subpremita klaso dum la feŭdsinjora regado, armita kaj sinmemadministrinta asocio en la 
mezepoka komunumo33, jen sendependa urba respubliko, jen 
tria impostodeva klaso de la monarkio, poste dum la tempo 
de la manufakturo kontraŭpezo al la nobelaro en la duonfeŭ- 
da aŭ en la absoluta monarkio, entute ĉefa bazo de la grandaj monarkioj, finfine ĝi batalakiris la ekskluzivan politikan 
potencon en moderna reprezenta ŝtato34 ekde la establo de la 
grandindustrio kaj de la monda merkato. La moderna ŝtatpovo nur estas komitato administranta la komunajn aferojn 
de la tuta burĝa klaso. 
La burĝaro ludis en la historio altgrade revolucian rolon. 
Kie la burĝaro akiris la potencon, ĝi detruis ĉiujn feŭdajn, 
patriarkajn idiliajn rilatojn. Ĝi senkompate disŝiris la buntajn 
feŭdajn ligilojn, kiuj ligis la homon al sia natura superulo, kaj 
lasis neniun alian ligilon inter homo kaj homo krom la nuda 
memintereso, krom la senanima "kontanta monopago". Ĝi 
dronigis en la glacian akvon de la egoisma kalkulado la sanktajn tremojn de pia ekstazo, de kavalira entuziasmo, de filistra 
sentimentaleco. Ĝi dissolvis la personan dignon en la inter- 
ŝanĝvaloron kaj metis sur la lokon de sennombraj leĝe garantiitaj kaj bone akiritaj liberecoj la unusolan senskrupulan 
agadliberecon. Unuvorte, sur la lokon de ekspluatado, vualitan per religiaj kaj politikaj iluzioj, ĝi metis la ekspluatadon 
malkaŝan, impertinentan, rektan, brutalan. 
La burĝaro senigis de ĝia aŭreolo ĉiujn agojn ĝis nun honorindajn kaj rigarditajn per pia timideco. Ĝi transformis la 
kuraciston, la juriston, la pastron, la poeton, la scienculon al 
siaj pagitaj dungaj laboristoj. 
La burĝaro forŝiris de la familiaj rilatoj ties kortuŝe sentimentalan vualon kaj reduktis ĝin al pura monrilato. 
La burĝaro malkaŝis, kiel la brutala fortomontro de la reakcio tiom admirita ĉe la Mezepoko, trovis sian konvenan 
kompletigon en la plej inerta maldiligentado. Ĝi estis la unua, 
kiu pruvis, kiom kapablas fari la agado de la homo. Ĝi realigis mirindaĵojn, kiuj superas la egiptajn piramidojn, romiajn 
akvoduktojn kaj gotikajn katedralojn. Ĝi faris ekspediciojn 
multe pli grandajn ol la popolmigradoj kaj krucmilitoj35. 
La burĝaro ne povas ekzisti sen revoluciigi seninterrompe 
la produktado-instrumentojn, do sekve la produktado-rilatojn, do ĉiujn sociajn rilatojn. Sed, kontraŭe al tio, neŝanĝita 
konservado de la malnovaj produktado-manieroj estis la plej 
grava ekzistokondiĉo de ĉiuj antaŭaj industriaj klasoj. La konstanta revoluciigo de la produktado, la seninterrompa skuado de ĉiuj sociaj statoj, la eternaj necerteco kaj moviĝo distingas la epokon de la burĝaro disde ĉiuj aliaj antaŭaj. Ĉiuj 
fikse enrustiĝintaj rilatoj kun sia postsekvo de malnove honorindaj imagoj kaj vidpunktoj estas dissolvataj, ĉiuj nove 
formiĝintaj malnoviĝas antaŭ ol ili povas rigidiĝi. Ĉio solida 
kaj daŭra forvaporiĝas, ĉio sankta estas profanata, kaj la homoj finfine estas devigataj rigardi per sobraj okuloj sian vivpozicion, siajn reciprokajn rilatojn. 
La bezono al daŭre pli etendita merkato por siaj varoj pelas la burĝaron ĉirkaŭ la tutan terglobon. Ĉie ĝi devas ennestiĝi, ĉie kultivadi, ĉie starigi interligojn. 
Per sia ekspluatado de la monda merkato la burĝaro donis 
al la produktado kaj konsumado en ĉiu lando kosmopolitan 
karakteron. Je la granda bedaŭro de la reakciuloj ĝi fortiris la 
nacian grundon el sub la piedoj de la industrio. La ege malnovaj naciaj industrioj estas detruitaj kaj ankoraŭ estas detruataj ĉiutage. Ili estas forpuŝataj per novaj industrioj, kies enkonduko fariĝas vivodecida por ĉiuj civilizitaj nacioj; per industrioj prilaborantaj ne plu enlandajn krudmaterialojn, sed 
krudmaterialojn, kiuj venas el plej foraj regionoj kaj kies produktoj ne nur estas konsumataj en la lando mem, sed samtempe en ĉiuj mondpartoj. Sur la lokon de la malnovaj bezonoj, kontentigitaj per la enlandaj produktoj, venas novaj, kiuj 
postulas por sia kontentigo produktojn de la plej foraj landoj 
kaj klimatoj. La malnovan lokan kaj nacian memsufiĉon kaj 
izolitecon anstataŭas ĉien-direkta komunikado, ĉiuflanka 
interdependeco de la nacioj. Kaj kiel en la materia tiel ankaŭ 
en la spirita produktado. La spiritaj produktoj de la unuopaj 
nacioj fariĝas komuna posedo. La nacia unuflankeco kaj limigiteco pli kaj fariĝas neebla, kaj el la multaj naciaj kaj lokaj 
literaturoj elformiĝas monda literaturo. 
La burĝaro tiras ĉiujn naciojn, ankaŭ la plej barbarajn, en 
la civilizacion per la rapida plibonigo de ĉiuj produktadoinstrumentoj, per la senfine plifaciligita komunikado. La malaltaj prezoj de ĝiaj varoj estas la peza artilerio, per kiu ĝi teren 
disbatas ĉiujn ĉinajn murojn, per kiu ĝi devigas al kapitulaco la plej obstinan kontraŭfremdulan malamon de la barbaroj. Ĝi devigas ĉiujn naciojn alproprigi al si la produktadomanieron de la burĝaro, se ili ne volas perei; ĝi devigas ilin, enkonduki ĉe si mem la tiel nomatan civilizacion, t. e. fariĝi bur- 
ĝo. Unuvorte, ĝi kreas al si mondon laŭ sia propra imago. 
La burĝaro subigis la kamparon al la regado de la urbo. Ĝi 
kreis grandegajn urbojn, ĝi altgrade pligrandigis la nombron 
de la urba loĝantaro kompare al la kampara, tiel elŝirinte konsiderindan parton de la loĝantaro el la idioteco de la kampara 
vivo. Kiel ĝi faris dependa la kamparon de la urbo, tiel ĝi faris dependaj la barbarajn kaj duonbarbarajn landojn de la 
civilizitaj, la kamparanajn popolojn - de la burĝaj popoloj, 
la orienton de la okcidento. 
La burĝaro pli kaj pli nuligas la dissplitiĝon de la produktadorimedoj, de la posedaĵo kaj de la loĝantaro. Ĝi amase 
kunigis la loĝantaron, centralizis la produktadorimedojn kaj 
koncentris la proprieton en malmultajn manojn. La necesa 
sekvo de tio estis la politika centralizo. Sendependaj, aŭ nur 
malfirme ligitaj provincoj kun malsamaj interesoj, leĝoj, registaroj kaj dogansistemoj estis kunpremitaj en unu nacion, 
kun unu registaro, unu leĝaro, unu nacia klasintereso, unu 
doganlimo. 
Dum sia apenaŭ centjara klasa regado la burĝaro kreis pli
da amasaj kaj pli da kolosaj produktado-fortoj ol ĉiuj antaŭaj 
generacioj kune. Subjugigo de naturfortoj al la homo, maŝinaro, aplikado de la kemio por industrio kaj agrokulturo, 
vaporŝipado, fervojoj, elektraj telegrafoj, kultivado de kompletaj mondpartoj, navigebligo de riveroj, tutaj loĝantaroj 
kvazaŭ elpremitaj el la tero - kiu antaŭa jarcento antaŭsentis, ke tiaj produktado-fortoj dormetis en la sino de la socia 
laboro? 
Ni do vidis: La produktado-rimedoj kaj la rimedoj de interkomunikado surbaze de kiuj formiĝis la burĝaro, estis kreitaj 
en la feŭda socio. Dum certa evoluŝtupo de ĉi tiuj rimedoj de 
produktado kaj interkomunikado la cirkonstancoj, sub kiuj la 
feŭda socio produktis kaj interŝanĝis, la feŭda organizado de 
la agrikulturo kaj manufakturo, unuvorte, la feŭdaj proprieto-rilatoj, ne plu respondis al la jam evoluintaj produktivaj 
fortoj. Ili malhelpis la produktadon anstataŭ ĝin akceli. Ili 
ŝanĝiĝis al same multaj katenoj. Ili devis esti rompitaj, ili estis rompitaj. 
Sur ilian lokon venis la libera konkurenco kun politika kaj 
socia konstitucioj adaptitaj al ĝi, kun la ekonomia kaj politika regadoj de la burĝa klaso. 
Antaŭ niaj okuloj okazas simila moviĝo. La moderna burĝa 
societo kun siaj rilatoj de produktado, interŝanĝado kaj proprieto, do socio, kiu elsorĉis tiajn gigantajn rimedojn de produktado kaj interŝanĝado, similas al la magiisto, kiu ne plu 
kapablas regi la inferajn potencojn, kiujn li elvokis. Ekde jardekoj la historio de la industrio kaj de la komerco estas nur 
la historio de ribelado de la modernaj produktivaj fortoj kontraŭ la modernaj produktado-rilatoj, kontraŭ la proprietorilatoj, kiuj estas la ekzistokondiĉoj de la burĝaro kaj de ĝia
regado. Sufiĉas mencii la komerckrizojn, kiuj, periode revenantaj, ĉiam pli minace dubindigas la ekziston de la tuta bur- 
ĝa socio. Dum la komerckrizoj regule estas detruata ne nur 
granda parto de la produktitaj varoj, sed ankaŭ de la jam kreitaj produktivaj fortoj. Dum tiuj krizoj eksplodas socia epidemio, kiu al ĉiuj antaŭaj epokoj estus ŝajninta absurdaĵo - la 
epidemio de la troproduktado. Subite la socio sin trovas repuŝita al stato de pormomenta barbareco; ŝajnas al ĝi, kvazaŭ 
malsatmizero, ĉion neniiga milito estas fortranĉinta de ĝi 
ĉiujn nutraĵojn; ŝajnas neniigitaj la industrio, la komerco. Kaj 
kial? Ĉar ĝi posedas tro da civilizacio, tro da nutraĵoj, tro da 
industrio, tro da komerco. La al ĝi disponeblaj produktivaj 
fortoj ne plu servas al la disvolviĝo de la burĝaj proprietorilatoj; kontraŭe, ili fariĝis por tiuj rilatoj tro gigantaj kaj estas 
bremsataj per ili; kaj kiam tiuj produktivaj fortoj venkas ĉi 
tiun malhelpaĵon, ili malordigas la tutan burĝan socion, minacas la ekziston de la burĝa proprieto. La burĝaj rilatoj 
fariĝis tro malvastaj por enteni la de ĝi kreitan riĉaĵon. - Per 
kio la burĝaro venkas la krizojn? Unuflanke per la devigita 
detruo de amaso da produktivaj fortoj; aliflanke per la konkero de novaj merkatoj kaj la ĝisfunda ekspluatado de malnovaj merkatoj. Do per kio? Per tio, ke ĝi preparas pli kompleksajn kaj pli gigantajn krizojn reduktante la rimedojn por 
preventi la krizojn. 
La armiloj, per kiuj la burĝaro faligis la feŭdismon, nun 
direktiĝas kontraŭ la burĝaro mem. 
Sed la burĝaro ne nur forĝis la armilojn, kiuj portos al ĝi la 
morton; ĝi ankaŭ generis la homojn, kiuj uzos tiujn armilojn 
- la modernajn laboristojn, la proletojn. 
Same kiom disvolviĝas la burĝaro, t. e. la kapitalo, same
tiom disvolviĝas la proletaro, la klaso de la modernaj laboristoj, kiuj vivos nur tiom longe kiom ili trovos laboron, kaj 
kiuj trovos laboron nur tiom longe kiom ilia laboro kreskigas 
la kapitalon. Tiuj laboristoj, kiuj devas vendi sin popece, estas 
varoj kiel ĉiu alia komerca artiklo kaj tial regule elmetataj al 
ĉiuj ŝanĝiĝoj de la konkurenco, al ĉiuj ŝanceliĝadoj de la merkato. 
La laboro de la proletoj perdis ĉiun memstaran karakteron 
kaj per tio ĉiun allogon por la laboristoj pro la plivastiĝanta 
uzado de maŝinoj kaj la labordivido. Ili fariĝis nura aldonaĵo 
de la maŝino, de kiu estas postulata nur la plej simpla, plej 
monotona, plej facile lernebla manmovo. La kostoj, kiujn 
kaŭzas la laboristo, limiĝas pro tio preskaŭ nur al la nutraĵo, 
kiujn li bezonas por sia vivteno kaj por la generado de sia 
raso. La prezo de varo, sekve ankaŭ de la laboro, egalas al ties 
produkto-kostoj. Same kiom kreskadas la malagrableco de la 
laboro, same tiom malkreskas la salajro. Ankoraŭ pli, same 
kiom kreskadas la maŝinaro kaj labordivido, same tiom ankaŭ 
kreskadas la laborkvanto, ĉu pro plimultiĝo de laboro postulata dum fiksita tempo, ĉu pro plialtigita rapideco de maŝinoj 
ktp. 
La moderna industrio transformis la malgrandan metiejon 
de la patriarka majstro en la grandan fabrikon de industria 
kapitalisto. Laboristaj amasoj, kunpremitaj en la fabriko, estas 
organizitaj kiel soldatoj. Kiel simplaj industrisoldatoj ili estas 
metitaj sub la komandon de kompleta hierarkio de suboficiroj kaj oficiroj. Ili ne nur estas sklavoj de la burĝa klaso, en la 
burĝa ŝtato, ili estas ĉiutage kaj ĉiuhore sklavigataj de la ma- 
ŝino, de la kontrolisto kaj antaŭ ĉio de la unuopaj fabrikantaj burĝoj mem. Ju pli malkaŝe ĝi proklamas la gajnon kiel
sian celon, des pli pedanta, malica, fanatika estas tiu despoteco. 
Ju malpli la manlaboro bezonas lertecon kaj forton, t. e. ju 
pli la moderna industrio evoluas, des pli la laboro de la viroj 
estas forpuŝata per la laboro de la virinoj. Diferencoj laŭ sekso kaj aĝo ne plu havas socian valoron por la laborista klaso. 
Ĉiuj estas laborinstrumentoj, kiuj kaŭzas malsamajn kostojn 
laŭ aĝo kaj sekso. 
Apenaŭ la ekspluatado de la laboristo fare de la fabrikposedanto atingis tiun punkton, ke li ricevas sian salajron en 
kontanta mono, tuj atakas lin la aliaj partoj de la burĝaro: la 
domposedanto, la vendejestro, la lombardisto ktp. 
La ĝisnunaj subaj tavoloj de la meza klaso, la etindustriistoj, komercistoj kaj rentuloj, la metiistoj kaj kamparanoj, 
ĉiuj ĉi klasoj sinkas en la proletaron, parte pro tio, ĉar venkita 
en la konkurenco kun la pli grandaj kapitalistoj, ilia eta kapitalo ne sufiĉas por la funkciigado de granda industrio, parte 
pro tio, ĉar ilia lerteco fariĝas senvalora pro novaj produktado-manieroj. Tial la proletaro devenas el ĉiuj klasoj de la loĝ- 
antaro. 
La proletaro trairas diversajn evoluŝtupojn. Ĝia batalo kontraŭ la burĝaro komenciĝas kun sia ekzisto. 
Komence batalis unuopaj laboristoj, poste la laboristoj de 
unu fabriko, poste la laboristoj de profesiobranĉo en unu loko 
kontraŭ tiu individua burĝo, kiu rekte ekspluatas ilin. Ili direktas siajn atakojn ne nur kontraŭ la burĝaj produktadokondiĉoj, sed ankaŭ kontraŭ la produktado-instrumentoj 
mem; ili detruas la fremdajn konkurencajn varojn, ili disbatas la maŝinojn, bruligas la fabrikojn, ili provas reakiri la malaperintan pozicion de la mezepoka laborulo.
Sur tiu ŝtupo la laboristoj formas amason dissemitan tra la 
tuta lando kaj dissplitigitan per la konkurenco. Amasa solidareco de la laboristoj ankoraŭ ne estas sekvo de ilia propra 
unuiĝo, sed sekvo de unuiĝo de la burĝaro, kiu devas movi 
kaj provizore ankoraŭ povas movi la proletaron por atingi 
siajn proprajn politikajn celojn. Sur ĉi tiu ŝtupo la proletoj do 
ne batalas kontraŭ siaj malamikoj, sed kontraŭ la malamikoj 
de siaj malamikoj, kontraŭ la restaĵoj de la absoluta monarkio, la terposedantoj, la neindustriaj burĝoj, la etburĝoj. Tiel 
la tuta historia movado estas koncentrita en la manoj de la 
burĝaro; ĉiu tiel akirita venko estas venko de la burĝaro. 
Sed kun la disvolviĝo de la industrio ne nur plimultiĝas la 
proletaro; ĝi estas koncentrata en pli grandajn amasojn, kreskas ĝia forto, kiun ĝi pli sentas. Interne de la proletaro la interesoj, la vivsituacioj pli kaj pli interegaliĝas, ĉar la maŝinaro pli kaj pli forviŝas la diferencojn de la laboro preskaŭ ĉie 
suben premanta la salajron sur same malaltan nivelon. - La 
kreskanta konkurenco de la burĝaro inter si kaj la komerckrizoj rezultantaj el tio faras la salajron de la laboristoj ĉiam 
pli malstabila. La ĉiam pli rapide progresanta senĉesa pliboniĝo de la maŝinaro ĉiam pli malcertigas ilian tutan vivsituacion. La kolizioj inter la unuopa laboristo kaj la unuopa 
burĝo ĉiam pli ekhavas la karakteron de kolizio inter du klasoj. La laboristoj komencas fondi koaliciojn kontraŭ la burĝoj; 
ili kuniĝas por defendi sian salajron. Ili mem fondas konstantajn asociojn, por provianti sin por okazaj ribeloj. Kelkaloke 
la bataloj fariĝas ribeloj. 
De tempo al tempo la laboristoj venkas, sed nur provizore. La propra rezulto de iliaj bataloj ne estas la senpera sukceso, sed la daŭre etendiĝanta unuiĝo de la laboristoj. Tion
helpas la kreskantaj rimedoj de komunikado, produktataj de 
la grandindustrio kaj kunligantaj la diverslokajn laboristojn. 
Nur necesas kunligo, por centralizi la multajn ĉie samkarakterajn lokajn batalojn al nacia batalo, al klasbatalo. Sed ĉiu 
klasbatalo estas politika batalo. Kaj la unuiĝon, por kies atingo la burĝoj de la mezepoko kun siaj mizeraj ŝoseoj bezonis 
jarcentojn, la modernaj proletoj per la fervojoj realigos dum 
malmultaj jaroj. 
Ĉi tiu organiziĝo de la proletaro al klaso, kaj per tio al politika partio, ĉiumomente estas denove rompata per la konkurenco inter la laboristoj mem. Sed ĉiam denove ĝi rekreiĝas, pli forte, pli firme, pli potence. Ĝi eldevigas la rekonon 
de iuj interesoj de la laboristoj en leĝa formo, eluzante la skismojn de la burĝaro inter si. Ekzemplo estas la leĝo pri dekhora labortago en Anglio. 
Entute la kolizioj de la malnova socio multrilate akcelas la 
evoluon de la proletaro. La burĝaro troviĝas en konstanta 
batalo: Unue kontraŭ la aristokratio; poste kontraŭ tiuj partoj 
de la burĝaro mem, kies interesoj fariĝas kontraŭaj al la progreso de la industrio; daŭre kontraŭ la burĝaro de eksterlando. Dum ĉiuj ĉi bataloj ĝi sentas sin devigita apelacii al la proletaro, uzante ties helpon kaj tiel entirante ĝin en la politikan 
movadon. Ĝi mem do tiel disponigas al la proletaro siajn proprajn elementojn de politika kaj ĝenerala klereco, alivorte, ĝi 
donas al la proletaro la armilojn por batalo kontraŭ la bur- 
ĝaro. 
Plie, kiel ni vidis, per la progreso de la industrio tutaj partoj de la reganta klaso estas suben ĵetataj en la proletaron aŭ 
almenaŭ minacataj en siaj ekzistokondiĉoj. Ankaŭ ili provizas la proletaron per amaso da klerigaj elementoj.
Dum la tempoj, fine, kiam la klasbatalo proksimiĝas al decido, la procezo de dissolviĝo interne de la reganta klaso, interne de la tuta malnova socio fariĝas tiel impeta, akra, ke eta 
parto de la reganta klaso forlasas sian klason kaj aliĝas al la 
revolucia klaso, al la klaso portanta en siaj manoj la estontecon. Same kiel antaŭe parto de la nobelaro transiris al la bur- 
ĝaro, tiel nun parto de la burĝaro transiras al la proletaro, kaj 
aparte parto de la burĝaj ideologoj, kiuj atingis per studado 
la teorian komprenon de la tuta historia movado. 
De ĉiuj klasoj starantaj hodiaŭ vidalvide al la burĝaro, nur 
la proletaro estas vere revolucia klaso. La aliaj klasoj degeneras kaj malaperas kun la grandindustrio, kies plej esenca produkto estas la proletaro. 
La mezaj klasoj, la etindustriisto, la etkomercisto, la metiisto, la kamparano - ili ĉiuj batalas kontraŭ la burĝaro, por 
savi sian ekziston kiel mezaj klasoj antaŭ la pereo. Sekve ili ne 
estas revoluciaj sed konservativaj. Eĉ pli, ili estas reakciaj, ili 
klopodas retroturni la radon de la historio. Se ili estas revoluciaj, tiam nur rilate la por ili antaŭstarantan transiron al la 
proletaro. Pro tio ili defendas ne siajn aktualajn sed siajn estontajn interesojn, tiel forlasante sian propran starpunkton 
por transiri al tiu de la proletaro. 
La ĉifonproletaro36, tiu pasiva putraĵo de la plej malaltaj 
tavoloj de la malnova socio, estas parte entirata en la movadon per la proleta revolucio. Laŭ sia tuta vivsituacio ĝi inklinos esti subaĉetebla por reakciaj intrigoj. 
En la vivkondiĉoj de la proletaro jam estas detruitaj la vivkondiĉoj de la malnova socio. La proleto estas sen posedaĵo; 
lia rilato al edzino kaj infanoj ne plu havas ion komunan kun 
la burĝa familia rilato. La moderna industria laboro, la moderna subjugigo sub la kapitalon, sama en Anglio kiel en 
Francio, en Ameriko kiel en Germanio, senigis lin de ĉiu nacia karaktero. Por li la leĝoj, la moralo, la religio nur estas 
multaj burĝaj antaŭjuĝoj, malantaŭ kiuj sin kaŝas same multaj burĝaj interesoj. 
Ĉiuj antaŭaj klasoj, kiuj estis konkerintaj por si la regadon, 
klopodis sekurigi al si la jam akiritan vivstatuson submetinte 
la tutan socion sub la kondiĉojn de sia alproprigo. La proletoj povas konkeri la sociajn produktivajn fortojn nur, se ili 
neniigos sian propran ĝisnunan, kaj tiel la tutan ĝisnunan 
manieron de alproprigo. La proletoj havas nenion propran 
por sekurigi, ili devas detrui ĉiujn ĝisnunajn sekurecojn kaj 
asekurojn de la privata proprieto. 
Ĉiuj ĝisnunaj movadoj estis movadoj de minoritatoj aŭ en 
la intereso de minoritatoj. La proletara movado estas la memstara movado de la grandega majoritato en la intereso de la 
grandega majoritato. La proletaro, la plej malsupra tavolo de 
la nuna socio, ne povas leviĝi, nek ekstari, sen ke estu eksplodigita la tuta superstrukturo de la tavoloj, formantaj la oficialan socion. 
Laŭ la formo, kvankam ne laŭ enhavo, la batalo de la proletaro kontraŭ la burĝaro estas komence nacia batalo. La proletaro de ĉiu lando kompreneble unue devas reguligi siajn 
aferojn kun la propra burĝaro.
Desegnante la plej ĝeneralajn evolufazojn de la proletaro, 
ni sekvis la pli aŭ malpli kaŝitan civitanan militon interne de 
ekzistanta socio ĝis tiu punkto, kie ĝi eksplodos kiel malkaŝa 
revolucio kaj la proletaro establas sian regadon per la perforta detronigo de la burĝaro. 
Kiel ni vidis, ĉiu ĝisnuna socio baziĝis je la antagonismo 
inter subpremintaj kaj subpremitaj klasoj. Sed por povi subpremi klason, ĝi devas havi tiajn sekurigitajn kondiĉojn, en 
kies kadro ĝi almenaŭ povas elteni sian sklavecan ekzistadon. 
La servutulo perlaboris la statuson de membro de la servuteca komunumo, same kiel la etburĝo evoluis al burĝo sub la 
jugo de la feŭda absolutismo. Kontraŭe, la moderna laboristo, anstataŭ suprenleviĝi per la industria progreso, sinkas 
ĉiam pli kaj pli profunden sub la kondiĉojn de sia propra klaso. La laboristo fariĝas malriĉegulo, kaj la paŭperismo evoluadas pli rapide ol la loĝantaro kaj riĉeco. Per tio klare evidentiĝas, ke la burĝaro estas malkapabla ankoraŭ pli longe resti 
la reganta klaso de la socio, altrudante al la socio la vivkondiĉojn de sia klaso kiel ĉionreguliga leĝo. Ĝi estas malkapabla regi, ĉar ĝi malkapablas sekurigi la ekzistadon al sia sklavo 
eĉ interne de ties sklaveco, ĉar ĝi estas devigita lasi sinki lin 
en situacion, kie ĝi devas nutri lin anstataŭ esti nutrata de li. 
La socio ne plu povas vivi sub tia burĝaro, t.e. ĝia vivo ne plu 
estas akordigebla kun la socio. 
La esenca kondiĉo por la ekzistado kaj por la regado de la 
burĝa klaso estas la amasigo de riĉaĵoj en la manoj de privatuloj, la kreado kaj kreskado de la kapitalo; la kondiĉo por 
la kapitalo estas la dunga laboro. La dunga laboro ekskluzive baziĝas je la konkurenco de la laboristoj inter si. La progreso de la industrio, kies senvola kaj senkontraŭstara portanto estas la burĝaro, metas sur la lokon de la izoliĝo de la 
laboristoj per la konkurenco sian revolucian unuiĝon per la 
asociiĝo. Do la evoluo de la grandindustrio eltiras sub la piedoj de la burĝaro la bazon mem, sur kiu ĝi produktas kaj alproprigas al si la produktojn. Ĝi produktas antaŭ ĉio sian 
propran tombofosiston. Ĝia pereo kaj la venko de la proletaro 
estas same neeviteblaj.
II. Proletoj kaj komunistoj 
Kia estas la rilato de la komunistoj al la proletoj kiel tuto? 
La komunistoj ne estas aparta partio kontraŭ la aliaj laboristaj partioj. 
Ili ne havas interesojn apartajn de la tuta proletaro. 
Ili starigas neniujn sektecajn principojn, laŭ kiuj ili volas 
fasoni la proletan movadon. 
La komunistoj distingiĝas de la aliaj proletaj partioj nur per 
tio: 
1. En la diversaj naciaj bataloj de la proletoj ili elstarigas kaj 
respektigas la komunajn interesojn de la tuta proletaro, sendependajn de la nacieco. 
2. En la diversaj evoluŝtupoj, kiujn trapasas la batalo inter 
proletaro kaj burĝaro, ili ĉiam reprezentas la interesojn de la 
tuta movado. 
Do, la komunistoj praktike estas la plej energia, ĉiam antaŭenpuŝa parto de la laboristaj partioj de ĉiuj landoj; ilia 
avantaĝo rilate la alian amason de la proletaro estas, ke ili 
disponas ekkonojn pri la kondiĉoj, la marŝlinio kaj la ĝeneralaj rezultoj de la proleta movado. 
La plej proksima celo de la komunistoj estas la sama kiel ĉe 
ĉiuj aliaj proletaj partioj: formado de la proletaro al klaso, 
faligo de la burĝara regado, konkero de la politika potenco 
flanke de la proletaro. 
La teoriaj konceptoj de la komunistoj tute ne baziĝas je
ideoj aŭ principoj inventitaj aŭ malkovritaj de tiu aŭ alia 
mondreformanto. 
Ili nur estas ĝeneralaj esprimoj de realaj kondiĉoj de ekzistanta klasbatalo, de historia movado okazanta antaŭ niaj okuloj. La forigo de ĝisnunaj proprieto-rilatoj ne estas aparta trajto distinganta la komunismon. 
Ĉiuj proprieto-rilatoj estis subjekto de daŭra historia ŝan- 
ĝo, de daŭra historia transformiĝo. 
La Franca Revolucio ekzemple forigis la feŭdan proprieton 
favore al la burĝa. 
Kio distingas la komunismon, ne estas la ĝenerala forigo de 
la proprieto, sed la forigo de la burĝa proprieto. 
Sed la moderna burĝa privata proprieto estas la lasta kaj 
plej perfekta esprimo de sistemo de kreado kaj alproprigo de 
produktoj, kiu baziĝas sur klasaj antagonismoj, sur la ekspluatado de unuj fare de la aliaj. 
Ĉi-sence la komunistoj povas resumi sian teorion per jena 
sola frazo: forigo de la privata proprieto. 
Oni riproĉis al ni, komunistoj, ke ni volas forigi la persone akiritan mem perlaboritan proprietaĵon. La proprietaĵon, 
kiu formas la bazon de ĉiuj personaj libereco, agado kaj 
memstareco. 
Perlaborita, akirita, memgajnita proprietaĵo! Ĉu vi parolas 
pri la etburĝa, etkamparana proprietaĵo, kiu antaŭiris la 
burĝan proprietaĵon? Ni ne devas forigi ĝin, la evoluo de la 
industrio forigis ĝin kaj ĝin forigadas ĉiutage. 
Aŭ ĉu vi parolas pri la moderna burĝa privata proprietaĵo? 
Sed ĉu la dunga laboro, la laboro de la proleto havigas al 
li proprietaĵon? Neniel. Ĝi kreas la kapitalon, t.e. tiun proprietaĵon, kiu ekspluatas la dungan laboron. Kaj tiu nur kreskas,
kondiĉe, ke ĝi produktas novan dungan laboron por povi denove ekspluati tiun dungan laboron. La proprietaĵo en sia 
nuntempa formo baziĝas sur la antagonismo inter kapitalo 
kaj dunga laboro. Ni rigardu ambaŭ flankojn de tiu antagonismo. 
Esti kapitalisto ne nur signifas havi pure personan sed socian statuson en la produktado. La kapitalo estas kolektiva 
produkto kaj povas esti ekmovigita nur per komuna agado de 
multaj membroj, ja finfine nur per la komuna agado de ĉiuj 
membroj de la socio. 
La kapitalo do ne estas persona, ĝi estas socia potenco. 
Se do la kapitalo estas transformata en komunan proprietaĵon, apartenantan al ĉiuj membroj de la socio, tiam persona proprietaĵo ne transformiĝas en socian. Nur la socia karaktero de la proprietaĵo transformiĝas. Ĝi perdas sian klasan 
karakteron. 
Ni prenu la dungan laboron. 
La meza prezo de la dunga laboro estas la minimumo de 
la salajro, t.e. la kvanto de nutraĵoj, necesaj por vivteni la laboriston kiel laboristo. Sekve, kion la dungito alproprigas al 
si per sia laboro, nur sufiĉas por reprodukti sian nuran vivon. 
Ni tute ne volas forigi tiun personan alproprigon de la laborproduktoj por reproduktado de la nura vivo, alproprigo ne 
postlasanta iun surpluson, kiu povus doni regpovon pri fremda laboro. Ni volas nur nuligi la mizeran karakteron de tiu 
alproprigo, ĉe kiu la laboristo nur vivas por kreskigi la kapitalon, nur vivas tiom, kiom tion necesigas la intereso de la 
reganta klaso. 
En la burĝa socio la viva laboro nur estas rimedo, por multigi la akumulitan laboron. En la komunisma socio la akumulita laboro nur estas rimedo por plivastigi la vivprocezon de 
la laboristoj, por riĉigi kaj akceli ĝin. 
En la burĝa socio la pasinteco do regas super la nuntempo; en la komunisma socio la nuntempo regas super la pasinteco. En la burĝa socio la kapitalo estas memstara kaj havas 
individuecon, dum la aganta persono estas dependa kaj ne 
havas individuecon. 
Kaj la forigon de tiu situacio la burĝaro nomas forigo de la 
individueco kaj libereco! Kaj prave. Sed ja temas pri la forigo de la burĝaj individueco, memstareco kaj libereco. 
En la nunaj burĝaj produktado-kondiĉoj sub libereco oni 
komprenas la liberan komercon, la liberajn aĉeton kaj vendon. 
Sed se malaperos la negocado, ankaŭ malaperos la libera 
negocado. La grandaj vortoj pri la libera negocado, same kiel 
ĉiuj aliaj fanfaronadoj de nia burĝaro pri libereco, nur havas 
sencon, se entute, rilate la limigitan negocadon, rilate la sklavigitan burĝon de la mezepoko, sed ne rilate la komunistan 
forigon de la negocado, de la burĝaj produktado-rilatoj kaj de 
la burĝaro mem. 
Vi teruriĝas, ke ni volas forigi la privatan proprietaĵon. Sed 
en via ekzistanta socio la privata proprietaĵo estas forigita por 
naŭ dekonoj de la membroj, ĝi ĝuste tial ekzistas, ĉar por naŭ 
dekonoj ĝi ne ekzistas. Vi do riproĉas al ni, ke ni volas forigi 
proprietaĵon por kies ekzisto la necesa kondiĉo estas la neekzisto de iu ajn proprietaĵo por la grandega majoritato de la 
socio. 
Unuvorte, vi riproĉas al ni, ke ni volas forigi vian proprietaĵon. Ĝuste tiel, tion ni volas. 
Ekde tiu momento, kiam laboro ne plu estas transformebla en kapitalon, monon, terrenton, tio signifas, ne plu estas 
transformebla en monopoligeblan socian potencon, do, ekde 
tiu momento, kiam la persona proprietaĵo ne plu povas transformiĝi en burĝan, ekde tiu momento vi deklaras, ke la individuo estas neniigita. 
Vi do konfesas, ke sub individuo vi celas neniun alian personon ol la burĝon, la burĝan proprietulon. Kaj, vere, tiun 
personon ni ja volas neniigi. 
La komunismo forprenas de neniu la potencon alproprigi 
al si sociajn produktojn, ĝi nur forprenas la potencon subjugigi fremdan laboron per tiu alproprigo. 
Oni kontraŭargumentis, ke per la forigo de la privata proprietaĵo ĉesos ĉiu agado kaj disvastiĝos ĝenerala mallaboremo. 
Laŭ tio la burĝa socio jam longe devus esti pereinta pro 
inerteco, ĝuste tiuj, kiuj laboras en ĝi, nenion gajnas, kaj tiuj, 
kiuj gajnas, ne laboras. La tuta pripenso sekvigas la taŭtologion: ne plu povas ekzisti dunga laboro se ne plu ekzistas 
kapitalo. 
Ĉiuj obĵetoj direktitaj kontraŭ la maniero de la komunismaj alproprigo kaj produktado de la materiaj produktoj estas 
same direktitaj kontraŭ la alproprigo kaj produktado de la 
intelektaj produktoj. Same kiel por la burĝo la malapero de la 
klasa proprietaĵo signifas la malaperon de la produktado 
mem, same por li malapero de la klasa klereco identas kun la 
malapero de la klereco entute. 
La klereco, kies perdon li bedaŭras, por la granda majoritato estas la klerigo agi kiel maŝino. 
Sed ne disputu kun ni aplikante viajn burĝajn konceptojn 
pri libereco, klereco, rajtoj ktp al nia koncepto pri la forigo de
la burĝa proprietaĵo. Viaj ideoj mem estas kreaĵoj de la burĝaj 
kondiĉoj de produktado kaj proprieto, same kiel via juro nur 
estas la leĝigita volo de via klaso, volo, kies enhavo baziĝas 
sur la materialaj vivkondiĉoj de via klaso. 
La egoisma koncepto, laŭ kiu vi ŝanĝas en eternajn leĝojn 
de la naturo kaj produktado viajn produktado-manierojn kaj 
proprieto-kondiĉojn - historiaj rilatoj, venkantaj kaj malaperantaj dum la paso de la produktado, - tiun koncepton vi havas komuna kun ĉiuj aliaj malaperintaj regintaj klasoj. Kion 
vi konceptas kiel antikvan proprieton, kion vi konceptas kiel 
feŭdan proprieton, vi ne plu rajtas koncepti por la burĝa proprieto. 
Forigo de la familio! Eĉ la plej radikalaj ekscitiĝas pri tiu fia 
intenco de la komunistoj. 
Sur kio baziĝas la nuntempa, la burĝa familio? Sur la kapitalo, sur la privata gajno. Plene disvolvita tiu familio nur 
ekzistas por la burĝaro. Sed ĝi trovas sian kompletigon en la 
eldevigita senfamilieco de la proletoj kaj en la publika prostituado. 
La familio de la burĝo kompreneble malaperos kun la malapero de tiu kompletigo, kaj ambaŭ malaperos kun la malapero de la kapitalo. 
Ĉu vi riproĉas al ni, ke ni volas forigi la ekspluatadon de la 
infanoj flanke de iliaj gepatroj? Ni konfesas tiun krimon. 
Sed, vi diros, ni detruas la plej intimajn rilatojn anstataŭante la hejman edukadon per la socia. 
Kaj, ĉu ne ankaŭ via edukado estas determinita per la socio? Per la sociaj rilatoj, sub kiuj vi edukadas, per la rekta aŭ 
nerekta enmiksiĝo de la socio, pere de lernejo ktp? La komunistoj ne inventis la efikon de la socio al la edukado; ili nur
ŝanĝas ties karakteron, ili tiras la edukadon el la influo de la 
reganta klaso. 
La burĝaj sensencaj frazoj pri familio kaj edukado, pri la 
intima rilato inter gepatroj kaj infanoj, fariĝas des pli naŭzaj 
ju pli multe ĉiuj familiaj ligoj de la proletoj disŝiriĝas pro la 
grandindustrio kaj la infanoj transformiĝas al simplaj komercaj varoj kaj laboriloj. 
Sed vi komunistoj volas enkonduki la komunan posedon 
pri virinoj, krias al ni koruse la burĝaro. 
La burĝo vidas en sia edzino nuran produktado-instrumenton. Li aŭdas, ke la produktado-instrumentoj estu komune ekspluatataj, kaj kompreneble li nur povas veni al la konkludo, ke la sorto de la komuna sociigo same trafos la virinojn. 
Li ne suspektas, ke ĝuste necesas forigi la pozicion de la 
virinoj kiel nuraj produktado-instrumentoj. 
Cetere, nenio estas pli ridinda ol la moralega ŝoko de niaj 
burĝoj pri la laŭdire oficiala komuna posedo pri virinoj ĉe la 
komunistoj. La komunistoj ne devas enkonduki la komunan 
posedon pri virinoj, ĝi preskaŭ ĉiam ekzistis. 
Niaj burĝoj, ne kontentaj ke al ilia dispono estas la virinoj 
kaj filinoj de iliaj proletoj - ne parolante pri la oficiala prostituado - trovas grandan plezuron en la reciproka delogado de siaj edzinoj. 
La burĝa geedzeco en vero estas komuna posedo pri edzinoj. Maksimume oni povus riproĉi al la komunistoj, ke ili 
volas enkonduki oficialan, malkaŝan komunan posedon pri 
virinoj anstataŭe al la hipokrite kaŝita. Cetere estas memkompreneble, ke kun la forigo de la nunaj produktadorilatoj ankaŭ malaperos la el tio deveninta komuna posedo pri virinoj, 
t.s. la oficiala kaj neoficiala prostituadoj. 
Al la komunistoj oni krome riproĉis, ke ili volas forigi la 
patrujon, la naciecon. 
La laboristoj ne havas patrujon. Oni ne povas de ili preni, 
kion ili ne posedas. Devante unue konkeri la politikan potencon, evolui al nacia klaso, mem konstituiĝi al nacio, la proleto 
mem ankoraŭ estas nacia, eĉ se tute ne en la senco de la bur- 
ĝaro. 
La naciaj diferencoj kaj antagonismoj inter la popoloj malaperas pli kaj pli jam pro la evoluo de la burĝaro, la libereco de la komerco, la monda merkato, la monotoneco de la 
industria produktado kaj pro la vivkondiĉoj respondantaj al 
ĝi. 
La regado de la proletaro malaperigos ilin ankoraŭ pli. 
Unuigitaj agadoj, almenaŭ flanke de la civilizitaj landoj, estas 
unu el la plej gravaj kondiĉoj de ĝia emancipiĝo. 
Same tiom, kiom estas forigita la ekspluatado de unu individuo per alia, same tiom finiĝos la ekspluatado de unu nacio per alia. 
Lige al la malapero de klasaj antagonismoj interne de la 
nacio malaperos la malamikeco inter la nacioj. 
La akuzoj kontraŭ la komunismo, levitaj el religiaj, filozofiaj kaj ĝenerale ideologiaj vidpunktoj, ne meritas detalan pritrakton. 
Ĉu necesas profundaj ekkonoj por kompreni, ke la konceptoj, opinioj kaj nocioj de la homoj, unuvorte, ilia konscio, ŝan- 
ĝiĝas kun iliaj sociaj rilatoj, ilia socia vivo? 
Kion alian pruvas la historio de ideoj ol tion, ke la intelekta
produktado transformiĝas kune kun la materia? La regantaj 
ideoj de epoko ĉiam estis nur la ideoj de la reganta klaso. 
Parolante pri ideoj, kiuj revoluciigas tutan socion, oni nur 
esprimas la fakton, ke interne de la malnova socio kreiĝis la 
elementoj de nova, ke al la disfalo de la malnovaj vivkondiĉoj 
paralelas sampaŝe la disfalo de la malnovaj ideoj. 
Kiam la antikva mondo estis pereanta, la antikvajn religiojn venkis la kristanismo. Kiam la kristanismaj ideoj dum la 
18-a jarcento estis venkitaj de la ideoj de la racionalismo, la 
feŭda socio batalis agonie kontraŭ la siatempe revolucia bur- 
ĝaro. La ideoj pri libereco de pensado kaj religio nur esprimis 
la regadon de la libera konkurenco sur la kampo de scioj. 
"Kompreneble", oni diros, - "religiaj, moralaj, filozofiaj, 
politikaj, prijuraj ideoj k.s. ja modifiĝis dum la paso de la historia evoluo. Sed religio, moralo, filozofio, politiko, juro daŭre 
postvivis tiun ŝanĝon. 
Krom tio ekzistas eternaj veroj, kiel libereco, justeco ktp, 
kiuj komunas al ĉiuj sociaj statoj. Sed la komunismo forigos 
tiujn eternajn verojn, ĝi forigos la religion, la moralon, anstataŭ renovigi ilin. La komunismo do agas kontraŭ ĉiuj ĝisnunaj 
historiaj spertoj". 
Al kio redukteblas ĉi tiu akuzo? La historio de la tuta ĝisnuna socio moviĝas inter klasaj antagonismoj, dum la diversaj 
epokoj diverse formitaj. 
Kian ajn formon ili havis, la ekspluatado de unu parto de 
la socio fare de la alia estas komuna fakto al ĉiuj pasintaj jarcentoj. Pro tio estas neniu miraklo, ke la socia konscio de ĉiuj 
jarcentoj, spite al ĉiu multeco kaj diverseco, moviĝis en certaj komunaj formoj aŭ ĝeneralaj ideoj, kiuj plene dissolviĝos 
nur kun la kompleta malapero de la klasaj antagonismoj.
La komunista revolucio estas la plej radikala rompo kun la 
tradiciaj proprieto-rilatoj, ne mirinde, ke ĝia evoluo inkludas 
plej radikalan rompon kun la tradiciaj ideoj. 
Sed ni lasu la obĵetojn de la burĝaro kontraŭ la komunismo. 
Ni jam supre vidis, ke la unua paŝo en la laborista revolucio estas la leviĝo de la proletaro al reganta klaso, la elbatalo de la demokratio. 
La proletaro uzos sian politikan regadon por iom post iom 
eltiri el la burĝaro la tutan kapitalon, por centralizi ĉiujn produktado-instrumentojn en la manon de la ŝtato - tio signifas la proletaro, organizita kiel reganta klaso - kaj por multigi kiom eble rapide la produktado-fortojn. 
Tio kompreneble povos okazi komence nur pere de despotaj intervenoj en la rajton je proprieto kaj en la burĝajn produktado-rilatojn, do pere de intervenoj, kiuj ŝajnas ekonomie 
nesufiĉaj kaj neteneblaj, sed kiuj dum la evoluo de la movado superos sin mem, fariĝantaj neeviteblaj kiel rimedoj de la 
revoluciigo de la tuta produktadomaniero. 
Tiuj intervenoj nature estos malsamaj laŭ la diversaj landoj. Por la plej progresintaj landoj jenaj intervenoj estos aplikataj relative ĝenerale: 
1. Senpropriigo de la tero kaj utiligo de la terrento por ŝtataj elspezoj. 
2. Imposto forte laŭgrada. 
3. Forigo de la heredorajto. 
4. Konfiskado de la proprietaĵo de ĉiuj elmigrintoj kaj ribeluloj. 
5. Centralizo de la kredito en la manojn de la ŝtato pere de 
nacia banko kun ŝtata kapitalo kaj ekskluziva monopolo.
6. Centralizo de la transportaj aferoj en la manojn de la 
ŝtato. 
7. Plimultigo de ŝtatproprietaj fabrikoj, de produktadoinstrumentoj, kultivado kaj plibonigado de la terposedaĵoj laŭ 
komuna plano. 
8. Sama labordevo por ĉiuj, kreo de industriaj armeoj, 
aparte por la agrikulturo. 
9. Kunigo de agrikulturo kun industrio, laŭgrada iom-postioma forigo de la diferenco inter urbo kaj vilaĝo. 
10. Publika kaj senpaga edukado de ĉiuj infanoj. Forigo de 
la fabriklaboro de infanoj en la nuna formo. Kunligo de la 
edukado kun la materiala produktado ktp. 
Se la klasaj diferencoj estos malaperintaj dum la paso de la 
evoluo, kaj se ĉiu produktado estos koncentrita en la manojn 
de la unuiĝintaj individuoj, la publika forto perdas la politikan karakteron. La politika forto en sia propra signifo estas la 
organizita forto de unu klaso por la subpremado de alia. Se 
en la batalo kontraŭ la burĝaro la proletaro necese unuiĝas 
kiel klaso, per revolucio, fariĝas reganta klaso kaj kiel reganta 
klaso perforte detruas la malnovajn produktado-cirkonstancojn, tiam ĝi detruas per tiuj produktado-cirkonstancoj la 
ekzisto-kondiĉojn de la klasa antagonismo, entute detruos la 
klasojn kaj tiel sian propran regadon kiel klaso. 
Sur la loko de la malnova burĝa socio kun siaj klasoj kaj 
klasaj antagonismoj ni havos asocion, kie la libera evoluo de 
ĉiu estas la kondiĉo por la libera evoluo de ĉiuj.
III. Socialisma kaj komunisma literaturoj 
1. LA REAKCIA SOCIALISMO 
a) La feŭda socialismo 
Laŭ sia historia pozicio la franca kaj la angla aristokratioj 
estis kompetentaj verki pamfletojn kontraŭ la moderna 
burĝa socio. En la franca Julia Revolucio de 1830 kaj en la 
angla reformmovado37 ili denove estis venkitaj de la malamata parvenuo. Ne plu eblis paroli pri serioza politika batalo. 
Restis nur la batalo per rimedoj de la literaturo. Sed ankaŭ sur 
la kampo de la literaturo fariĝis neakcepteblaj la malnovaj 
paroloj de la restaŭra periodo38. Por gajni simpation, la aristokratio devis laŭŝajne malatenti siajn interesojn por povi formuli en la intereso de la ekspluatata laborista klaso sian akuzon kontraŭ la burĝaro. Tiel la aristokratio sin venĝis kantante mokkantojn pri sia nova reganto kaj flustrante en ties orelojn pli malpli katastrofajn profetaĵojn. 
Tiel formiĝis la feŭdisma socialismo, duone plendkanto, 
duone pamfleto, duone eĥo pri la pasinteco, duone minaco 
de la estonteco, foje vundinte la koron de la burĝaro per amara, sprite detrua juĝo, ĉiam impresante komika pro la kompleta nekapableco kompreni la iron de la moderna historio. 
37 Temas pri movado por reformoj de la balotrajto en Anglio. (Trad.) 
38 Ne temas pri la angla re staŭra periodo de 1660 - 1689 sed pri la 
franca de 1814 - 1830. (Noto de Engels al la angla eldono de 1888)
Por gajni por si la popolon, la aristokratio flirtigis kiel flagon la proletan almozulsakon. Sed kiom ajn la popolo sekvis 
la aristokration, ĝi ekvidis sur ties postaĵo la malnovajn feŭ- 
dajn blazonojn kaj diskuris ridaĉante laŭte kaj senrespekte. 
Parto de la francaj legitimistoj39 kaj la "Juna Anglio"40 surscenigis tiun spektaklon. 
Pruvante, ke ilia ekspluatmaniero estas alia ol tiu de la bur- 
ĝoj, la feŭdistoj nur forgesas, ke ili ekspluatas sub tute aliaj 
kaj hodiaŭ antikviĝintaj cirkonstancoj kaj kondiĉoj. Montrante, ke dum ilia regado ne ekzistis la moderna proletaro, la 
feŭdistoj nur forgesas, ke ĝuste la moderna burĝaro estis neevitebla ido de ilia sociordo. 
Cetere, ili tiom malmulte kaŝas la reakcian karakteron de 
sia kritiko, ke ilia ĉefa akuzo kontraŭ la burĝaro estas, ke sub 
ties reĝimo evoluas klaso, krevigonta la tutan malnovan sociordon. 
Plie, ili riproĉas al la burĝaro ne tiom, ke ĝi kreas proletaron, sed ke ĝi kreas revolucian proletaron. 
En la politika praktiko pro tio ili partoprenas ĉiujn perfortojn kontraŭ la laborista klaso. Kaj en la ordinara vivo, 
spite al siaj bombastaj frazoj, ili klopodas pluki la orajn pomojn desur la arbo de la industrio, ŝakrante fidelecon, amon 
kaj honoron kontraŭ ŝaflano, furaĝbetoj kaj brando.
Kiel iris la pastro ĉiam man-en-mane kun la feŭdistoj, tiel 
faras la pastra socialismo kun la feŭda. 
Nenio pli facila, ol doni socialisman koloron al la kristana 
asketismo. Ĉu ne ankaŭ la kristanismo agitis kontraŭ la privata proprieto, kontraŭ geedzeco, kontraŭ la ŝtato? Ĉu ĝi ne 
predikis, ke sur ties lokon venu bonfaremo kaj malriĉeco, 
celibato kaj voluptomortigo, vivo en monaĥ(in)ejo kaj eklezio? La kristana socialismo nur estas la sankta akvo, per kiu 
la pastro benas la ĉagrenon de la aristokratoj. 
b) Etburĝa socialismo 
La feŭda aristokratio ne estas la sola klaso, kiun detronigis la 
burĝaro, kies vivkondiĉoj degeneris kaj formortis en la moderna burĝa socio. La mezepoka palisburĝaro kaj la etkamparanaro estis la antaŭuloj de la moderna burĝaro. En la industrie kaj komerce malpli evoluintaj landoj tiu klaso ankoraŭ plu vegetadas apud la leviĝanta burĝaro. 
En la landoj, kie disvolviĝis moderna civilizacio, kreiĝis 
nova etburĝaro, ŝvebanta inter proletaro kaj burĝaro kaj daŭ- 
re rekreiĝanta kiel kompletiga parto de la burĝa socio. Sed 
ties membroj pro la konkurenco estas daŭre subenĵetataj al 
la proletaro. Pro la evoluo de la grandindustrio ili vidas alproksimiĝi momenton, kiam ili komplete malaperos kiel 
memstara parto de la moderna socio kaj en la komerco, manufakturoj kaj agrikulturo estos anstataŭigataj per laborkontrolistoj kaj servistoj. 
En landoj kiel Francio, kie la kamparana klaso konstituas 
multe pli ol la duonon de la loĝantaro, estis nature, ke verkistoj, kiuj pledis por la proletaro kaj kontraŭ la burĝaro, kritikis la burĝaran reĝimon laŭ etburĝaj kaj etkamparanaj kriterioj, tiel subtenante la starpunkton de la laboristoj laŭ la 
starpunkto de la etburĝaro. Do tiel kreiĝis la etburĝa socialismo. La ĉefreprezentanto de ĉi tiu literaturo, ne nur por 
Francio sed ankaŭ en Anglio, estas Sismondi42. 
Tiu socialismo-skolo sekciis tre sagace la kontraŭdirojn en 
la modernaj produktado-kondiĉoj. Ĝi senmaskigis la hipokritajn apologiojn de la ekonomiistoj. Ĝi nekontesteble pruvis la 
detruajn efikojn de la maŝinaro kaj de la labordivido, la koncentradon de la kapitaloj kaj de la terproprieto, de la troproduktado kaj krizoj, la neeviteblan pereon de la etburĝoj kaj 
etkamparanoj, la mizeron de la proletaro, la anarkion en la 
produktado, la kriajn misproporciojn en la disdivido de la 
riĉaĵoj, la industrian detrumiliton inter la nacioj, la dissolvi- 
ĝon de la malnovaj moroj, de la familiaj rilatoj, de la malnovaj naciecoj. 
Laŭ sia pozitiva celo, tamen, tiu socialismo aŭ volas restarigi la malnovajn rimedojn de produktado kaj interŝanĝo kaj 
per tio la malnovajn proprieto-rilatojn kaj la malnovan socion, aŭ ĝi volas perforte enŝlosi la modernajn rimedojn de 
produktado kaj interŝanĝo en la kadron de la malnovaj proprieto-rilatoj, kiuj estis krevigitaj per tiuj rimedoj, devis esti krevigitaj. En ambaŭ kazoj ĝi estas samtempe reakcia kaj utopieca. 
Ĝiaj lastaj vortoj estas: gildaro en la manufakturo kaj patriarkaj rilatoj sur la kamparo. 
Finfine tiu formo de socialismo dum sia plua evoluo malaperis en mizera nenieco. 
c) La germana aŭ la "vera" socialismo 
La socialisma kaj komunisma literaturoj de Francio, kiuj esti- 
ĝis sub la premo de reganta burĝaro, literatura esprimo de la 
batalo kontraŭ tiu regado, estis enkondukitaj en Germanion 
dum tempo, kiam la burĝaro ĵus komencis sian batalon kontraŭ la feŭda absolutismo. 
Germanaj filozofoj, duonfilozofoj kaj belartemuloj avide 
ekkaptis tiun literaturon, nur forgesante, ke dum ĝia alveno 
el Francio ne venis samtempe al Germanio la francaj vivkondiĉoj. En la kontakto kun la germanaj cirkonstancoj la franca literaturo perdis ĉiun senpere praktikan signifon kaj alprenis pure literaturan aspekton. Ĝi devis aspekti kiel superflua 
spekulativo pri la realigo de la homa naturo. Tiel do por la 
germanaj filozofoj de la 18-a jarcento la postuloj de la unua 
franca revolucio nur estis postuloj de la "praktika prudento" 
en ĝenerala senco, kaj la volesprimoj de la revolucia franca 
burĝaro en ilia kompreno estis la leĝoj de la pura volo, de la 
volo, kia ĝi devas esti, de la vere homa volo. 
La germanaj literaturistoj laboris sole por akordigi la novajn francajn ideojn kun sia malnova filozofia konscio aŭ, 
plue, alproprigi al si la francajn ideojn el sia propra filozofia 
vidpunkto.
Tiu alproprigo okazis same kiel oni entute alproprigas al si 
fremdan lingvon, nome per tradukado. 
Estas konate, kiel monaĥoj skribis banalajn katolikajn historietojn pri sanktuloj sur manuskriptojn, sur kiuj estis skribitaj la klasikaj verkoj el la antikva pagana epoko. Rilate la 
profanan francan literaturon la germanaj literaturistoj inversigis tiun procezon. Sian filozofian stultaĵon ili skribis sub la 
francan originalon. Ekz. sub la francan kritikon kontraŭ la 
ekonomia funkcio de la mono ili skribis "fremdiĝo de la humaneco", sub la francan kritikon kontraŭ la burĝa ŝtato ili 
skribis "neniigo de regado de la abstrakte ĝenerala", ktp. 
La subŝovon de tiaj filozofiaj frazoj sub la francajn esprimojn ili baptis "filozofio de la ago", "vera socialismo", "germana scienco pri socialismo", "filozofia motivigo de la socialismo" ktp. 
Tiel oni komplete kastris la socialisman-komunisman francan literaturon. Kaj ĉar en la mano de la germano ĝi ĉesis 
esprimi la batalon de unu klaso kontraŭ alia, la germano sentis la konscion, ke li superis la "francan unuflankecon", reprezentante la bezonon de la vero anstataŭ veraj bezonoj, la interesojn de la homa naturo kaj entute de la homo, anstataŭ 
la interesoj de la proletaro, reprezentante la homon, apartenantan al neniu klaso, entute ne apartenantan al la realeco 
sed nur al la mistera nebulo de la filozofia fantazio. 
Tiu ĉi germana socialismo, kiu prenis tiel serioze kaj solene 
siajn mallertajn lernejknabajn ekzercojn, distrumpetante ilin 
tiel reklamece, perdis dume iom post iom sian pedantan naivecon. 
La batalo de la germana, aparte de la prusa burĝaro kontraŭ la feŭdistoj kaj la absoluta reĝismo, unuvorte la liberala 
movado, pliserioziĝis. 
Tiel doniĝis al la "vera" socialismo la dezirita okazo, kontraŭmeti la socialistajn postulojn al la politika movado, ĵeti la 
tradiciajn anatemojn kontraŭ liberalismo, kontraŭ la reprezentantoj-ŝtatoj, kontraŭ burĝa konkurenco, burĝa gazetarlibereco, burĝa juro, burĝa libereco kaj egaleco, predikante al 
la popolamaso, ke nenion ĝi povus gajni ĉe ĉi tiu burĝa movado, sed kontraŭe, ĉion povos perdi. La germana socialismo 
ĝustatempe forgesis, ke la franca kritiko, kies sensprita eĥo ĝi 
estis, antaŭkondiĉas la modernan burĝan socion kun siaj 
konformaj materiaj vivkondiĉoj kaj konvena politika konstitucio, ĉio estis antaŭkondiĉoj, pri kies atingo oni ankoraŭ batalis en Germanio. 
Al la germanaj absolutaj registaroj kun ilia postsekvantaro el pastroj, instuistoj, junkroj kaj burokratoj ĝi servis kiel 
bonvena birdotimigilo kontraŭ la minace leviĝanta burĝaro. 
Ĝi fariĝis la dolĉeta deserto por la amaraj vipadoj kaj kugloj, per kiuj la samaj registaroj traktadis la germanajn laboristajn ribelojn. 
Tiel fariĝinte armilo en la mano de la registaroj kontraŭ la 
germana burĝaro, la "vera" socialismo ankaŭ senpere reprezentis reakcian intereson, la intereson de la germana etburĝa 
filistraro. En Germanio la etburĝaro, devenante el la 16-a jarcento kaj ekde tiu tempo diversforme daŭre reaperanta, formis la veran socian bazon por la ekzistantaj cirkonstancoj. 
Konservadi tiun klason signifas konservadi la ekzistantajn 
germanajn cirkonstancojn. De la industria kaj politika regadoj de la burĝaro la etburĝaro timas sian certan pereon, unuflanke pro la koncentrado de la kapitalo, aliflanke pro la ekestiĝo de revolucia proletaro. Al ĝi ŝajnis, ke la "vera" socialismo mortigos ambaŭ muŝojn per unu frapo. Ĝi disvastiĝis 
kiel epidemio. 
La robo, teksita el spekulativa aranea ŝpinaĵo, brodita per 
belanimaj parolfloroj, saturita per amsufoka roso de sentimentaleco, tiu ekzaltita robo, en kiun la germanaj socialistoj 
envolvis siajn kelkajn sekajn "eternajn verojn", nur kreskigis 
la vendon de sia varo ĉe tia publiko. 
La germana socialismo siaflanke ĉiam pli komprenis, kiel 
sian destinon, esti la bombasta reprezentanto de tiu etburĝa 
filistraro. 
Ĝi proklamis la germanan nacion modela nacio kaj la germanan filistron tipa homo. Al ĉiu ajn fiago de tiu modela homo ĝi donis kaŝitan, altan, socialisman signifon, ekzakte la 
kontraŭon de ĝia vera signifo. Ĝi tiris la lastajn konsekvencojn, pledante rekte kontraŭ la "krude detrua" direkto de la 
komunismo kaj deklarante sian nepartiecan superecon super 
ĉiuj klasbataloj. Kun tre malmultaj esceptoj ĉiuj laŭaserte socialismaj kaj komunismaj verkaĵoj, cirkulantaj en Germanio, 
apartenas al tiu kota, nervodetrua literaturo43. 
2. La konservativa aŭ burĝa socialismo 
Parto de la burĝaro deziras forigi la socialajn mankojn por 
sekurigi la ekziston de la burĝa socio. 
Al tio apartenas: ekonomiistoj, filantropoj, humanuloj, plibonigantoj de la situacio de la laborantaj klasoj, organizantoj de bonfarado, kontraŭuloj de bestoturmentado, fanatikuloj por modereco, pseŭdoreformuloj de plej dubinda speco. 
Tiu burĝa socialismo ankaŭ estis disvolvita al kompletaj sistemoj. 
Kiel ekzemplon ni mencias "Philosophie de la misère" de 
Proudhon. 
La socialistaj burĝoj deziras la vivkondiĉojn de la moderna socio, sed sen bataloj kaj danĝeroj neeviteble rezultantaj 
el tiuj kondiĉoj. Ili deziras la ekzistantan socian staton sen la 
elementoj revoluciantaj kaj dissolvantaj ilin mem. Ili deziras 
la burĝaron sen la proletaro. Kompreneble la burĝaro imagas 
tiun mondon, en kiu ĝi regas, la plej bona mondo. La burĝa 
socialismo ellaboras tiun konsolan imagon al duona aŭ kompleta sistemo. Alvokante la proletaron realigi tiajn sistemojn 
kaj rekte marŝi en la Novan Jerusalemon44, ĝi fakte nur postulas, ke la proletaro restu en la limoj de la nuna socio, sed for- 
ĵetu siajn malicajn imagojn pri la burĝaro. 
Dua, malpli sistema kaj nur pli praktika formo de tiu socialismo klopodis malŝatigi al la laborista klaso ĉiun revolucian 
movadon, montrante, ke al ĝi utilus ne tiu aŭ alia politika 
ŝanĝo de la materialaj vivkondiĉoj, de la ekonomiaj kondiĉoj. 
Sub ŝanĝo de materialaj vivkondiĉoj tiu socialismo tamen 
tute ne komprenas la forigon de la burĝaj produktado-rilatoj, 
kio eblus nur per revolucio, sed celas administrajn plibonigojn, okazantajn sur la bazo de ĉi tiuj produktado-rilatoj, do 
nenion ŝanĝas ĉe la rilato inter kapitalo kaj dunga laboro, sed 
plejbonokaze por la burĝaro reduktas la kostojn de ĝia regado kaj plisimpligas ĝian ŝtatan buĝeton.
Sian adekvatan esprimon la burĝa socialismo atingas nur 
tie, kie ĝi fariĝas nura oratoraĵo. 
Liberan komercon: por la avantaĝo de la laboranta klaso! 
Protektajn limimpostojn: por la avantaĝo de la laboranta klaso! Reformon de la prizonoj: por la avantaĝo de la laboranta 
klaso! Tio estas la lasta, la sola sincera vorto de la burĝa socialismo. 
La socialismo de la burĝaro ja ĝuste resumeblas en la aserto: burĝoj estas burĝoj - por la avantaĝo de la laboranta klaso. 
3. La kritike-utopiecaj socialismo kaj komunismo 
Ni ne parolas ĉi tie pri tiu literaturo, kiu dum ĉiuj grandaj 
modernaj revolucioj esprimis la postulojn de la proletaro (kiel 
la verkoj de Babeuf45 kaj aliaj). 
La unuaj provoj de la proletaro rekte akceptigi sian propran klasan intereson, dum tempo de ĝenerala ekscitiĝo, dum 
periodo de la renverso de la feŭda socio, neeviteble fiaskis pro 
la subevoluinta stato de la proletaro kaj pro la manko de materialaj kondiĉoj de ĝia liberigo, kiuj ja nur estos la produkto de la burĝa epoko. La revolucia literaturo, akompananta la 
unuajn movojn de la proletaro, laŭ enhavo estas neeviteble 
reakcia. Ĝi instruas ĝeneralan asketismon kaj krudan socian 
samniveligon. 
La propre tiel nomataj socialismaj kaj komunismaj sistemoj, la sistemoj de St. Simon, Fourier, Owen k. a., aperas dum 
la unua neevoluinta fazo de la batalo inter proletaro kaj bur- 
ĝaro, kiun ni supre priskribis (Vidu ĉapitron I "Burĝaro kaj 
proletaro"). 
Kvankam la fondintoj de tiuj sistemoj vidas la klasajn antagonismojn, same kiel ankaŭ la efikon de la malligaj elementoj en la reganta socio mem, ili tamen ne vidas ĉe la proletaro historian iniciaton kaj memstaran politikan movadon. 
Ĉar la evoluo de la klasa antagonismo sampaŝas kun la 
evoluo de la industrio, ili same ne vidas la materialajn kondiĉojn por la liberigo de la proletaro kaj serĉas socian sciencon, sociajn leĝojn, por krei tiujn kondiĉojn. 
Socia agado devas cedi al ilia persona inventa agado. Historiaj kondiĉoj de liberigo cedas al fantaziaj kondiĉoj. Sur la 
lokon de iom post ioma organiziĝo de la proletaro al klaso ili 
metas aparte elpensitan organizon de la socio. La estonta 
monda historio reduktiĝas por ili al propagandado kaj praktika realigado de iliaj prisociaj planoj. 
Ili ja konscias pri la neceso zorgi en siaj planoj ĉefe pri la 
interesoj de la laboranta klaso kiel pleje suferanta klaso. Por 
ili la proletaro nur ekzistas kiel la pleje suferanta klaso. 
La neevoluinta formo de la klasbatalo same kiel iliaj propraj vivkondiĉoj faras, ke tiaj socialistoj kredas sin sendependaj de tiu klasa antagonismo. Ili volas plibonigi la vivkondiĉojn de ĉiuj membroj de la socio, ankaŭ de la plej bonstataj. Pro tio ili daŭre apelacias al la tuta socio, sen iu distingo, 
ja prefere al la reganta klaso. Oni ja nur devus kompreni ilian sistemon, por rekoni ĝin kiel la plej bonan planon de la 
plej bona socio. 
Pro tio ili malakceptas ĉiujn politikajn, aparte ĉiujn revoluciajn agojn. Ili volas atingi sian celon per pacaj rimedoj,
klopodante malfermi vojojn al la nova socia evangelio per la 
forto de la ekzemplo per etaj, kompreneble fiaskantaj eksperimentoj. 
Dum tempo, kiam la proletaro estas ankoraŭ ege neevoluinta, do mem ankoraŭ fantazie interpretas sian propran pozicion, tia fantazia priskribo de la estonta socio kongruas kun 
la unua antaŭsenta instinkto de tiu klaso pri ĝenerala rekonstruo de la socio. 
Sed la socialismaj kaj komunismaj publikaĵoj ankaŭ enhavas kritikajn elementojn. Ili atakas ĉiujn principojn de la ekzistanta socio. Pro tio ili liveris plej valoran materialon por la 
klerigo de la laboristoj. Iliaj pozitivaj proponoj pri la estonta 
socio, ekz. pri la forigo de la kontraŭeco inter urbo kaj vilaĝo, 
de la familio, de la privata alproprigo, de la dunga laboro, la 
proklamo de la socia harmonio, la transformo de la ŝtato en 
nuran administracion de la produktado - ĉiuj ĉi proponoj 
nur esprimas la malaperon de la klasa antagonismo, kiu nur 
ĵus komencas evolui, kiu en tiuj publicaĵoj estas videbla nur 
en sia unua nedifinita formo. Pro tio tiuj proponoj ankoraŭ 
havas pure utopiecan karakteron. 
La signifo de la kritike-utopieca socialismo kaj komunismo 
troviĝas en inversa rilato al la historia evoluo. Same kiom 
evoluas kaj elformiĝas la klasbatalo, same tiom tiu fantazia 
leviĝo super ĝi, tiu fantazia batalo kontraŭ ĝi perdas ĉiun 
praktikan valoron, ĉiujn teoriajn pravigojn. Kvankam la fondintoj de tiuj sistemoj estis multrilate revoluciaj, iliaj disĉiploj 
tamen ĉiufoje fondis reakciajn sektojn. Ili konservas la malnovajn konceptojn de la majstroj, ignorante la historian evoluon de la proletaro. Pro tio ili konsekvence klopodas malakrigi la klasbatalon kaj kompromisi inter la antagonismoj. Ili
ankoraŭ revas pri la eksperimenta realigo de siaj sociaj utopioj, fondo de unuopaj falansteroj, fondo de Hejm-Kolonioj, 
