
PASKO 
PERSONOJ 
Sinjorino Heyst 
Elis, ŝia filo, filozofia kandidato, instruisto 
Eleonora, ŝia filino 
Kristina, la fianĉino de Elis 
Benjamin, gimnaziano 
Lindkvist
SCENEJO 
por ĉiuj aktoj 
La tuta antaŭaĵo konsistas el vitroverando en la malsupra eta- 
ĝo, aranĝita kiel ĉambro. Meze granda pordo al ĝardenkvadrato kun barilo kaj barilpordo al la strato. Aliflanke de la 
strato, kiu same kiel la domo kuŝas sur altaĵo, oni vidas malaltan barilon de ĝardeno, kiu deklivas malsupren al la urbo. 
La fono prezentas la printempoverdajn arbosuprojn de tiu 
ĝardeno. Super ili preĝeja turo kaj monumenta domgablo. 
La fenestroj de la verando, kiu okupas la tutan larĝon de la 
scenejo, havas kurtenojn el helflava, flordesegna kretono kaj 
estas ŝoveblaj. Murspegulo pendas sur fenestrofosto maldekstre de la pordo, sub la spegulo estas kalendaro. 
Dekstre de la fonpordo granda skribtablo kun libroj, skribilaro kaj telefono. Maldekstre de la fonpordo manĝotablo, 
glimpordeta ferforno, bufedo. Dekstre en la unua plano kudrotablo kun lampo. Apud ĝi du brakseĝoj. En la plafono pendas plafonlampo. 
Ekstere sur la strato gaslanterno kun Auer-flamingo. 
Maldekstre en la verando estas pordo al la ĉambraro; dekstre estas pordo al la kuirejo. 
Tempo: la nia.
UNUA AKTO 
Sankta ĵaŭdo 
Muziko antaŭ tiu akto: 
HAYDN: Sieben Worte des Erlösers 
Introduction: Maestoso Adagio 
(Sunradio falas oblikve en la ĉambron kaj tuŝas unu el la 
seĝoj ĉe la kudrotablo. Sur la alia ne prilumita seĝo sidas 
Kristina kaj enmetas rubandon en paron da blankaj novgladitaj ĵaluzioj.) 
Elis (envenas en malbutonita vintra surtuto, portante pakon 
da aktoj, kiun li metas sur la skribtablon. Poste li deprenas la surtuton kaj pendigas ĝin maldekstre). 
Bonan tagon, mia amiko! 
Kristina Bonan tagon, Elis! 
Elis (ĉirkaŭrigardas) 
La internaj fenestroj elprenitaj; la planko lavita, puraj kurtenoj... jes, estas ree printempo! 
Oni forhaĝisla stratglacion, kaj malsupre ĉe la 
rivero floras la salikoj... jes, estas printempo 
. . . Kaj mi povas formeti la vintran surtuton... 
jen, ĝi estas tiel peza (pesas la surtuton per la mano) 
kvazaŭ ĝi estus ensorbinta ĉiujn penojn de la
vintro, la ŝviton de la angoro kaj la polvon de 
la lernejo... Ho! 
Kristina Kaj nun vi havas libertempon! 
Elis Paskan libertempon! Kvin belajn tagojn por 
ĝui, por spiri, por forgesi! 
(Donas la manon al Kristina kaj poste sidiĝas en la brakseĝon.) 
Ho vidu, la suno revenis... ĝi foriris en novembro, mi memoras la tagon, kiam ĝi malaperis malantaŭ la bierfarejo oblikve trans la 
strato... Ho, tiu vintro! Tiu longa vintro! 
Kristina (kun gesto al la kulreja pordo). 
Silentu! Silentu! 
Elis Mi silentos, kaj mi ĝojos, ke ĝi estas trapasita, 
... Ho, la bona suno... 
(Li frotas la manojn kaj faras, kvazaŭ li duŝus sin.) 
... mi volas bani min en sunbrilo, lavi min per 
lumo post tiu malhela malpuraĵo... 
Kristina Silentu! Silentu! 
Elis Aŭdu, mi kredas, ke la paco revenas, kaj ke la 
malfeliĉoj laciĝis... 
Kristina Kial vi kredas tion? 
Elis Jes, ankaŭ pro tio, ke blanka kolombo alflugis, 
kiam mi ĵus preteriris la katedralon; ĝi sidiĝis 
sur la trotuaron, kaj ĝuste antaŭ miaj piedoj ĝi 
faligis branĉeton, kiun ĝi portis en la beko. 
Kristina Ĉu vi vidis, kiaspecan branĉeton? 
Elis Apenaŭ estis oliva, sed mi kredas, ke estis pacosigno, kaj ĝuste nun mi sentas sunan, ĉielfeliĉan trankvilon... Kie estas patrino? 
Kristina (gesto al la kuirejo). 
En la kuirejo! 
Elis (mallaŭte, fermas la okulojn). 
Mi aŭdas, ke estas printempo! Mi aŭdas, ke 
la internaj fenestroj estas for. - Ĉu vi scias, 
kiel mi aŭdas tion? - Plej pro la aksingoj de 
la veturiloj... sed kio estas? La fringoj kantas! 
Kaj oni martelas en la ŝipkonstruejo, kaj odoras oleofarbo de la vaporŝipoj, de la ruĝa minio. 
Kristina Ĉu tion vi sentas eĉ tie ĉi? 
Elis Tie ĉi ? Vere, ni estas tie ĉi, sed mi estis tie, tie 
en la nordo, kie kuŝas nia hejmo . . . Kiel ni venis al tiu ĉi terura urbo, kie ĉiuj homoj malamas unu la alian, kaj kie oni ĉiam soliĝas? Jes, 
estis la pano, kiu montris la vojon... sed apud 
la pano kuŝis la malfeliĉoj: la krima ago de patro kaj la malsano de mia fratineto; - Diru, ĉu 
vi scias, ĉu estis permesite al patrino viziti patron en la malliberejo? 
Kristina Mi kredas, ke ŝi estis tie eĉ hodiaŭ! 
Elis Kion ŝi diris? 
Kristina Nenion; ŝi parolis pri aliaj aferoj! 
Elis Io tamen estas gajnita; post la verdikto venis 
certeco kaj aparta trankvilo, kiam silentiĝis la
sciigoj de la gazetoj. Unu jaro pasis; post unu 
jaro li liberiĝos, kaj tiam ni povos rekomenci. 
Kristina Mi admiras vian paciencon en la sufero. 
Elis Nc faru tion! Admiru ĉe mi nenion, ĉar mi havas nur mankojn! Nun vi scias tion! Ho! Se vi 
volus kredi tion! 
Kristina Se vi suferus pro propraj mankoj, sed estas ja 
pro tiuj de aliaj! 
Elis Kion vi kudras? 
Kristina Estas ja la kuirejaj ĵaluzioj, kara mia! 
Elis Aspektas kiel edziniĝa vualo... Aŭtune, Kristina, vi fariĝos mia edzino, ĉu ne? 
Kristina Jes, sed unue ni pensu pri la somero! 
Elis La somero, ja! 
(Elpoŝigas ĉeklibron.) 
Vidu, la monon mi jam havas en la banko! Kiam finiĝos la lernejo, tiam ni iros norden al 
nia lando - al Malaren. La dometo staras en 
ordo, kiel ĝi staris en nia infanaĝo, la tilioj restas, la platboato kuŝas sub la bordaj salikoj... 
Ho, se estus somero, kaj mi povus bani min 
en la lago! Tiu malhonoro de la familio metis 
sin sur miajn animon kaj korpon, kaj mi sopiras al lago, en kiu mi povas lavi min. 
Kristina Ĉu vi aŭdis ion de fratino Eleonora? 
Elis Jes, la kompatinda, ŝi estas maltrankvila kaj 
skribas leterojn, kiuj disŝiras min. Ŝi volas for 
kaj hejmen kompreneble, sed la estro de la
azilo ne kuraĝas lasi ŝin, ĉar ŝi faras agojn, kiuj 
kondukus al malliberejo. Ofte la konscienco 
riproĉas min terure, ĉar mi subtenis ŝian internigon. 
Kristina Kara amiko, pro ĉio vi riproĉas vin, sed en tiu 
okazo estis ja bonfaro, ke la kompatinda ricevis flegadon. 
Elis En tio vi ja pravas, kaj verdire ŝajnas al mi pli 
trankvile, kiel nun estas. Jes, ŝi havas tiel bone, 
kiel ŝi povas havi! Kaj kiam mi pripensas, kiel 
ŝi ĉirkaŭiris tie ĉi kaj ĵetis ombron sur ĉiun 
ereton da ĝojo, kiel ŝia sorto premis nin kiel 
inkubo, turmentis nin ĝis malesperiĝo, tiam 
mi estas tiom egoista, ke mi sentas faciligon, 
kiu similas al ĝojo. Kaj vidi ŝin eniri tra tiuj ĉi 
pordoj, estus la plej granda malfeliĉo, kiun mi 
nun povas imagi. Tiel aĉa mi estas! 
Kristina Tiel homa vi estas! 
Elis Kaj tamen... mi suferas, suferas je la penso pri 
ŝiaj suferoj, kaj tiuj de mia patro! 
Kristina Ŝajne kelkaj naskiĝas por suferi... 
Elis Kompatinda mia, kiu eniĝis en nian familion, 
dekomence juĝitan... kaj kondamnitan! 
Kristina Elis! Vi ja ne scias, ĉu estas provoj aŭ punoj! 
Elis Kio ĝi estas por vi, tion mi ne scias, ĉar certe 
vi estas senŝulda, se iu! 
Kristina Larmoj matene, ĝojo vespere! Elis, eble mi 
povos helpi vin trapasi...
Elis Ĉu vi kredas, ke patrino havas blankan kravaton? 
Kristina (maltrankvile). 
Ĉu vi foriros? 
Elis Mi iros al tagmanĝo. Petro disputis hieraŭ, 
kiel vi scias, kaj li donos tagmanĝon hodiaŭ! 
Kristina Ĉu vi volas iri al tiu festeno? 
Elis Vi volas diri, ke mi forestu, ĉar li montris sin 
kiel sufiĉe sendanka lernanto de mi. 
Kristina Mi ne neas, ke lia malfidelo ekscitis min; promesinte citi vian disertacion li prirabis ĝin sen 
indiki la fonton. 
Elis Ho! Tio estas ordinara, kaj mi ĝojas en la konscio, ke "tion faris mi". 
Kristina Ĉu li vin invitis? 
Elis Vere, tion li ne faris! Verdire estas strange, ĉar 
dum pluraj jaroj li parolis pri tiu tagmanĝo, 
kvazaŭ mi memkompreneble partoprenu, kaj 
mi parolis al aliaj pri la afero. Preterlaso de 
invito nun estus por mi publika hontigo. Egale, ne estas la unua fojo; kaj ne la lasta! 
(Paŭzo.) 
Kristina Benjamin ne venas! Ĉu vi kredas, ke li sukcesas en la skriboj? 
Elis Tion mi certe esperas, en latino kun alta atesto! 
Kristina Benjamin estas bona knabo.
Elis Neordinare, sed iom cerbuma. Vi ja scias, kial 
li estas en nia hejmo? 
Kristina Ĉu pro tio... 
Elis Pro tio... ke mia patro kiel kuratoro foruzis 
lian monon, same kiel de multaj aliaj! Vidu, 
Kristina, tio estas la terura, ke mi en la lernejo devas vidi tiujn prirabitajn senpatrulojn, 
kiuj nun suferas la humiligon esti nepagantaj 
lernantoj. Vi povas kompreni, per kiaj okuloj 
ili rigardas min. Mi devas ĉiam pensi pri ilia 
mizero, por povi pardoni al ili ilian kruelecon. 
Kristina Mi kredas, ke via patro finfine fartas pli bone 
ol vi! 
Elis Finfine! 
Kristina Elis, ni devus pensi pri la somero kaj ne pri la 
pasinto! 
Elis Jes, pri la somero! - Aŭdu, lastnokte mi vekiĝis pro studenta kantado; oni kantis: "Jes, 
mi venos, kampoj kaj birdaroj, ilin, gaja vent' , 
salutu vi! Al la montoj, al freŝverdaj valoj, al la 
lagoj resopiras mi. Kiel iam en la infanaĝo..." 
(Leviĝas ekscitita.) 
Ĉu mi revidos ilin, ĉu mi povos foriri de tiu ĉi 
terura urbo, de Ebal, la monto de malbeno, 
kaj revidi Garizim? 
(Sidiĝas ĉe la pordo.) 
Kristina Jes, jes! Estos tiel! 
Elis Sed ĉu vi kredas, ke mi vidos miajn betulojn
kaj tiliojn, kiel mi iam vidis ilin, ĉu vi ne kredas, ke kovros ilin la sama nigra vualaĵo, kiu 
tie ĉi kovras la naturon kaj la vivon post tiu 
tago... 
(Montras al la brakseĝo, kiu nun staras en ombro.) 
Vidu, nun la suno foriris! 
Kristina Revenos, kaj tiam por resti pli longe! 
Elis Estas vere; la tagoj longiĝas kaj la ombroj 
mallongiĝas. 
Kristina Ni iras, al la lumo, Elis, kredu min. 
Elis Foje mi kredas tiel, kaj kiam mi pensas pri la 
pasinto, kaj komparas ĝin kun la nuno, tiam 
mi estas feliĉa. Pasintjare, tiam vi ne sidis tie, 
ĉar tiam vi estis foririnta de mi, rompinte la 
gefianĉecon! Jen, tio estis la plej malfacila el 
ĉio. Mi preskaŭ mortis, pecon post peco; sed 
kiam vi revenis - mi reviviĝis. Ĉu vi memoras, kial vi foriris? 
Kristina Ne, tion mi ne memoras, kaj nun ŝajnas, kvazaŭ motivo ne ekzistis. Mi nur sentis instigon 
foriri; kaj mi foriris, kvazaŭ en dormo. Klam 
mi revidis vin, mi vekigis kaj estis feliĉa! 
Elis Kaj nun ni ne disiĝos plu, ĉar se vi nun forirus, 
tiam mi efektive mortus!... Jen venas patrino! 
Diru nenion, indulgu ŝin en ŝia imagita mondo, kie ŝi vivas kaj kredas, ke patro estas martiro kaj ĉiuj liaj viktimoj friponoj.
Sinjorino Heyst (envenas el la kuirejo, en kuireja antaŭtuko, senŝeligante 
pomon; parolas afable, iom nalve) 
Bonan tagon, infanoj! Ĉu vi volas havi la pomsupon malvarma aŭ varma? 
Elis Malvarma, panjo. 
Sinjorino Heyst Estas bone, mia knabo, vi ĉiam scias, kion vi 
volas, kaj diras tion, sed tion ne povas Kristina. Kaj tion Elis lernis de sia patro; li ĉiam sciis, kion li volis kaj faris. Tion homoj ne toleras, 
kaj tial iris malbone por li. Sed iam venos lia 
tago, kaj tiam li pravos kaj la aliaj malpravos! 
... Jen, kion mi volis diri? Jes! Ĉu vi scias, ke 
Lindkvist transloĝiĝis al tiu ĉi urbo? Lindkvist, 
la plej granda el ĉiuj friponoj! 
Elis (leviĝas, ekscitita) 
Ĉu li venis tien ĉi? 
Sinjorino Heyst Jes, li lokas oblikve trans la strato. 
Elis Do oni vidos lin preteriri ĉiujn tagojn. Ankaŭ 
tio! 
Sinjorino Heyst Lasu min paroli kun li nur unufoje, kaj li neniam revenos, ĉar mi konas liajn malgrandajn 
apartaĵojn!... Nu, Elis, kiel sukcesis Petro? 
Elis Sukcesis bone! 
Sinjorino Heyst Tion mi kredas. Kiam vi intencas disputi? 
Elis Kiam mono sufiĉos, panjo! 
Sinjorino Heyst Kiam mono sufiĉos! Tio ne estas vera respondo! . Kaj Benjamin! Ĉu li sukcesis en la skriboj?
Elis Ni ne scias ankoraŭ; sed li tuj venos! 
Sinjorino Heyst Jees, Benjamin ne tute plaĉas al mi, ĉar li kondutas, kvazaŭ li havus rajtojn... sed tion ni 
forigos! Bona knabo tamen. Jes, kaj alvenis 
paketo al vi, Elis. 
(Eliras tra la kulreja pordo kaj tuj revenas kun paketo.) 
Elis Kiel bone patrino konas kaj sekvas ĉion; foje 
mi kredas, ke ŝia naiveco estas iel ŝajnigita. 
Sinjorino Heyst Jen la paketo! Lina akceptis ĝin! 
Elis Donaco! Mi timas donacojn, de kiam mi foje 
ricevis keston kun stratŝtonoj. 
(Metas la paketon sur la tablon.) 
Sinjorino Heyst Nun mi reiros en la kuirejon! - Ĉu ne estas 
tro malvarme por vi kun malfermita pordo? 
Elis Tute ne, panjo. 
Sinjorino Heyst Elis ne devas meti sian surtuton tien... aspektas tiel senorde!... Nu, Kristina, ĉu miaj ĵaluzioj baldaŭ estos pretaj? 
Kristina Post kelkaj minutoj, panjo! 
Sinjorino Heyst Jes, Petron mi ŝatas; lin mi plej ŝatas . . . ĉu vi 
ne partoprenos la tagmanĝon, Elis? 
Elis Certe mi partoprenos. 
Sinjorino Heyst Nu, kial vi diris, ke vi volas havi la pomsupon 
malvarma, se vi devos foriri. Vi ne estas tre ordema, Elis. Sed Petro estas ordema!... Kaj fermu la pordojn, kiam fariĝos malvarme, por ke 
vi ne havu nazkataron! 
(Eliras dekstre.)
Elis La bona maljunulino... Kaj ĉiam Petro... ĉu ŝi 
intencas petolinciti vin per Petro? 
Kristina Min? 
Elis Vi ja scias, ke maljunulinoj ŝatas tiajn aferojn, 
estas nur ŝerco kaj ŝajnigo! 
Kristina Kian donacon vi ricevis? 
Elis (ŝirmalfermas la paketon.) 
Fastotempa branĉeto!... 
Kristina De kiu? 
Elis Anonime!... Nu, tio estas ja nur ŝerco, mi metos ĝin en akvon, kaj ĝi verdiĝos kiel la bastono de Aron! Betulo... "kiel iam en la infanago"... Kaj Lindkvist venis tien ĉi. 
Kristina Kio pri li? 
Elis Al li ni havas la plej grandan monŝuldon. 
Kristina Vi tamen ne ŝuldas al li? 
Elis Jes, ni, unu por ĉiuj kaj ĉiuj por unu; la nomo 
de la familio estas malhonorita, kiam ŝuldo 
ankoraŭ ekzistas. 
Kristina Prenu alian nomon! 
Elis Kristina! 
Kristina (formetas la laboron, kiu estas preta). 
Dankon, Elis! Mi volis nur provi vin! 
Elis Sed vi ne devas tenti min!... Lundkvist estas 
malriĉa homo kaj bezonas la sian... Kie pasis 
mia patro, estas kvazaŭ batalkampo kun mortintoj kaj vunditoj... kaj patrino kredas, ke li 
estas la viktimo!... Ĉu vi volas promeni? 
Kristina Kaj serĉi la sunon? Volonte! 
Elis Ĉu vi komprenas, ke la Savanto suferis pro 
niaj ŝuldoj, kaj tamen ni devas daŭrigi la pagadon. Neniu pagas por mi! 
Kristina Sed se iu pagus por vi, ĉu tiam vi komprenus 
...? 
Elis Jes, tiam mi komprenus!... Silentu! Benjamin 
venas. Ĉu vi povas vidi, ĉu li estas ĝoja? 
Kristina (elrigardas tra la fonpordo). 
Li iras malrapide... Kaj nun li haltas ĉe la fontano... kaj lavas la okulojn... 
Elis Ankaŭ tio! 
Kristina Tamen atendu... 
Elis Larmoj, larmoj! 
Kristina Paciencon! 
Benjamin (eniras, afabla, estimkonduta sed ĉagrenita; li portas kelkajn librojn kaj aktujon) 
Elis Nu, kiel vi sukcesis en la latino? 
Benjamin Iris malbone! 
Elis Montru vian skribaĵon! Kion vi faris? 
Benjamin Mi skribis ut kun indikativo, kvankam mi sciis, ke devas esti konjunktivo. 
Elis Do vi estas perdita! Sed kiel vi povis?
Benjamin (humile) 
Tion mi ne povas klarigi . . . mi sciis, kiel devas esti, volis skribi la ĝustan kaj faris male! 
(Sidiĝas animpremite ĉe la manĝotablo.) 
Elis (peze sidiĝas ĉe la skribtablo kaj legas en la aktujo de Benjamin). 
Jes, tie ĉi staras indikativo! Ho mia Dio! 
Kristina (pene) 
Nu, pli da feliĉo venontan fojon: La vivo estas 
longa - tiel terure longa! 
Benjamin Jes, ĝi estas. 
Elis (malgaje sea ne amare) 
Ke ĉio venas samtempe, ankaŭ! - Kaj vi estis 
mia plej bona lernanto, kion mi do povas 
atendi de la aliaj! - Mia reputacio kiel instruisto perdiĝos, mi ne ricevos lecionojn plu, kaj 
... ĉio disfalos! 
(Al Benjamin.) 
Ne tiel malĝoju... ne estas via kulpo... 
Kristina (kun ekstrerna peno) 
Elis! Kuraĝon, pro Dio, kuraĝon! 
Elis De kle mi prenu ĝin? 
Kristina De tie, kie vi antaŭe ricevis ĝin! 
Elis Ne estas nun kiel antaŭe! Ŝajne mi estas en 
malfavoro! 
Kristina Estas favoro suferi senkulpe... ne lasu logi vin 
al malpacienco... Eltenu la provon, ĉar estas 
nur provo, mi sentas tiel...
Elis Ĉu jaro povos esti pli mallonga por Benjamin 
ol tricent sesdek kvin tagoj? 
Kristina Jes, gaja menso mallongigas la tempon! 
Elis (ridetas) 
Blovu sur la vundon, kaj ĝi saniĝos, oni diras 
al infanoj! 
Kristina Estu infano, kaj mi diros tiel... Pensu pri patrino... kiel ŝi portas ĉion! 
Elis Donu al mi vian manon; mi profundiĝas! 
Kristina (donas la manon) 
Elis Via mano tremas . . - 
Kristina Ne, mi ne sentas tion... 
Elis Vi ne estas tiel forta, kiel vi montras vin... 
Kristina Mi ne sentas malfortecon... 
Elis Kial vi do ne povas doni al mi forton? 
Kristina Mi ne havas superflue da ŝi! 
Elis (elrigardas tra la fenestro) 
Ĉu vi scias, kiu nun venas? 
Kristina (rigardas tra la fenestro; ekgenuas, frakasita). 
Estas tro multe! 
Elis La kreditoro, li kiu povas preni niajn meblojn, 
kiam ajn, Lindkvist, kiu venis tien ĉi por sidi 
kiel araneo meze en la reto kaj gardi la mu- 
ŝojn... 
Kristina Fuĝu! 
Elis Ne! Ne fuĝi!... Nun, kiam vi malfortiĝis, mi 
fortiĝis... jen li alvenas sur la strato, . . . kaj
jam ĵetis siajn malicajn rigardojn sur la kaptaĵon... 
Kristina Iru flanken, almenaŭ! 
Elis Ne, nun li amuzas min... Li ŝajnas heliĝi, kvazaŭ li vidus la kaptaĵon en kaptilo,... Venu 
nur!... Li kalkulas la paŝojn al la barilpordo, 
kaj pro la malfermita pordo li vidis, ke ni estas hejme... Sed nun li renkontis iun kaj haltas por babili... Li parolas, pri ni, ĉar li rigardas tien ĉi... 
Kristina Se li nur ne renkontos patrinon tie ĉi, kaj ŝi 
per koleraj vortoj faros lin nepacigema... Evitigu tion, Elis! 
Elis Nun li skuas la bastonon, kvazaŭ li ĵurus, ke 
tie ĉi kompato ne anstataŭos justecon!... Li 
malbutonas la surtuton por montri, ke oni ankoraŭ ne prenis la vestojn de la korpo... Mi 
vidas sur lia buŝo, kion li diras... Kion mi respondu al li... "Sinjoro, vi estas prava! Prenu 
ĉion, ĝi apartenas al vi"... 
Kristina Nur tion diru! 
Elis Nun li ridas! Sed afable, ne malice! Eble li ne 
estas tiel malica, kvankam li volas havi sian 
monon! Se li nur volus veni nun kaj fini la 
malbenitan babiladon... jen la bastono ree 
moviĝas... ili ĉiam havas bastonojn, tiuj kiuj 
havas nepagitajn bonhavojn... kaj ledgalo- 
ŝojn, kiuj diras "vitŝ, vitŝ tute kiel vergoj en la 
aero...
(Metas la manon de Kristina sur sian korflankon.) 
... ĉu vi sentas, kiel batas mia koro... mi mem 
aŭdas ĝin kiel oceanŝipegon en la dekstra orelo . - Nu, Dio, jen li adiaŭas!... Kaj la galoŝoj! 
"Vitŝ, vitŝ kiel la fastotempa branĉeto... sed li 
havas brelokojn! Do li ne estas tute malriĉa! 
Ciam ili havas brelokojn el karneolo kvazaŭ 
malnovan karnon, kiun ili tranĉis el dorsoj de 
proksimuloj . - . aŭdu la galoŝojn... "Iupoj, 
lupoj, gluti, gluti, gluti, vitŝ, vitŝ!" Atentu! Li 
vidas min! Li vidas min!... 
(Salutklinas sin al la strato.) 
... Li salutas unua! Li ridetas! Li mansalutas 
kaj... 
(Plorante falsidiĝas apud la skribtablo.) 
Li preteriris! 
Kristina Dank al Dio! 
Elis Li preteriris!... Sed li revenos!... Ni eliru en la 
sunon. 
Kristina Kaj la tagmanĝo kun Petro? 
Elis Ĉar mi ankoraŭ ne estas invitita, mi cedas! Cetere, kion mi faru tie en la gajeco! Renkonti 
malfidelan amikon! Mi nur suferus en lia nomo, tiel ke mi ne sentus min ofendita en mia 
propra! 
Kristina Dankon pro tio, ke vi restas ĉe ni! 
Elis Tion mi plej ŝatas! Kiel vi scias... Ĉu ni eliru? 
Kristina Jes, tiun ĉi vojon!
(Eliras maldekstre.) 
Elis (preterirante karesfrapas la kapon de Benjamin). 
Kuraĝon, knabo! 
Benjamin (kaŝas la vizaĝon en la manoj). 
Elis (prenas la branĉeton de la manĝotablo kaj metas ĝin malantaŭ la spegulon). 
Ne estis oliva branĉeto, kiun alportis la kolombo - estis betula! 
Eleonora envenas de la fono; deksesjara knabino kun harplekto sur 
la dorso. Ŝi portas flavan paskolilion en florkruĉo. Sen vidi, aŭ ŝajnigante ne vidi, Benjaminon, ŝi prenas akvokarafon de la bufedo kaj akvas la floron, metas ĝin sur la 
manĝotablon, sidiĝas apud tiu tablo rekte kontraŭ Benjamin, rigardas lin kaj imitas liajn movojn. 
Elis (rigardas ŝin surprizite) 
Eleonora (kun gesto al la paskolilio) 
Ĉu vi scias, kio estas tio? 
Benjamin (infanece, simple) 
Estas ja paskolilio, kompreneble! Sed kiu estas vi? 
Eleonora (amikece, malĝoje) 
Nu, kiu estas vi? 
Benjamin (kiel antaŭe) 
Mi nomiĝas Benjamin, kaj mi loĝas ĉi tie ĉe 
sinjorino Heyst. 
Eleonora Tiel! Mi nomiĝas Eleonora kaj estas filino en 
tiu ĉi domo. 
Benjamin Strange, ke oni neniam parolis pri vi! 
Eleonora Oni ne parolas pri la mortintoj! 
Benjamin Mortintoj!
Eleonora Mi estas civitane mortinta, ĉar mi faris tre 
malbonan agon. 
Benjamin Vi! 
Eleonora Jes, mi detruis kuratoran monon - kaj tio ne 
tre gravus, ĉar maljuste akirita estos perdita - 
sed tio, ke oni kulpigis mian maljunan patron 
kaj metis lin en malliberejon, vidu, tio neniam 
estos pardonebla. 
Benjamin Kiel strange kaj bele vi parolas... Kaj nenlam 
mi pensis pri tio, ke mia heredaĵo povus esti 
maljuste akirita. 
Eleonora Oni ne devas ligi la homojn, sed malligi ilin. 
Benjamin Jes, vi malligis min de la ĉagreno, ke mi estas 
trompita. 
Eleonora Vi do estas zorgato... 
Benjamin Jes, kaj ricevis la malgajan sorton loĝi ĉe tiuj 
ĉi malriĉaj homoj por ke ili pagu sian ŝuldon. 
Eleonora Ne uzu krudajn vortojn, alie mi foriros; mi 
estas tiel mola, ke mi ne eltenas ion malmolan! Sed jen... tion vi suferas pro mi? 
Benjamin Pro via patro! 
Eleonora Estas same, ĉar li kaj mi estas unu kaj sama 
persono... 
(Paŭzo.) 
Mi estis tre malsana kial vi estas tiel malĝoja? 
Benjamin Mi havis malagrablaĵon! 
Eleonora Ĉu vi malĝojas pro tio? "Vergado kaj puno
donas saĝecon, sed kiu punon malamas, tiu 
devas morti..." Kian malagrablaĵon vi havis? 
Benjamin Mi ricevis subateston en la latinskribo - 
kvankam mi estis tute certa. 
Eleonora Tiel, vi estis tute certa, tiel certa, ke vi povis 
veti pri sukceso. 
Benjamin Tion mi ankaŭ faris! 
Eleonora Mi preskaŭ kredis tion! Vidu, tiel okazis, ĉar 
vi estis tiel certa. 
Benjamin Ĉu vi kredas, ke tio estis la kaŭzo? 
Eleonora Certe! Post fiero venas falo! 
Benjamin Do mi memoros tion venontan fojon. 
Eleonora Prave vi pensas; kaj la ofero, kiu plaĉas al Dio 
- estas pentofara animo. 
Benjamin Ĉu vi estas religiulo? 
Eleonora Jes, mi estas religiulino! 
Benjamin Kredanto, mi volas diri? 
Eleonora Jes, mi volas diri la samon. Tial, se vi parolas 
malbone pri Dio, mia bonfaranto, mi ne plu 
sidos ĉe la sama tablo kiel vi! 
Benjamin Kiom aĝa vi estas? 
Eleonora Por mi ne ekzistas tempo kaj spaco; mi estas 
ĉie kaj kiam ajn! Mi estas en la malliberejo de 
mia patro kaj en la klasĉambro de mia frato, 
mi estas en la kuirejo de mia patrino kaj en la 
butiko de fratino malproksime en Ameriko. 
Kiam bone iras por mia fratino kaj ŝi povas
vendi, tiam mi sentas ŝian ĝojon, kaj mi suferas, kiam iras malbone por ŝi, sed plej mi suferas, kiam ŝi agas maljuste. Benjamin, vi nomiĝas Benjamin, ĉar vi estas la plej juna el 
miaj amikoj... jes, ĉiuj homoj estas miaj amikoj... se vi permesas al mi aligi vin, mi suferos ankaŭ por vi. 
Benjamin Verdire mi ne komprenas viajn vortojn, sed 
ŝajnas al m!, ke mi perceptas la sencon de viaj 
pensoj! Kaj de nun mi volas ĉion, kion vi volas! 
Eleonora Se vi do, kiel komenco, ne plu juĝos homojn, 
ankaŭ tiujn, kiuj pruvite estas krimuloj... 
Benjamin Jes, sed mi volas havi motivon por tio! Vidu, 
mi lernis filozofion! 
Eleonora Ĉu vere! Do helpu al mi interpreti tion de 
granda filozofo. Li nome diras: "Tiuj, kiuj malamas la justulon, estos krimuloj." 
Benjamin Laŭ ĉiu logiko tio signifas, ke oni povas esti 
verdiktata fari krimon... 
Eleonora Kaj ke la krimo mem estas puno. 
Benjamin Tio vere estas profunda! Oni povus kredi, ke 
estas Kant aŭ Schopenhauer. 
Eleonora Ne konas lin! 
Benjamin En kiu libro vi legis tion? 
Eleonora En la Sankta Skribo! 
Benjamin Vere? Ĉu tiaj aferoj troviĝas tie?
Eleonora Kia malklera, needukita infano vi estas! Se mi 
povus eduki vin! 
Benjamin Etulino! 
Eleonora Sed certe estas nenio malbona en vi. Prefere vi 
aspektas bona... Kiel nomiĝas via instruisto 
en latino? 
Benjamin Lektoro Ahlgren! 
Eleonora Tion mi memoros!... Ho, nun mia patro tre 
suferas! Ili estas malbonaj al li. 
(Staras senmove kvazaŭ aŭskultante.) 
Ĉu vi aŭdas, ke kantas la telefondratoj... estas 
la krudaj vortoj, kiujn la mola, belruĝa kupro 
ne povas toleri . . . kiam la homoj kalumnias 
unu la alian en telefono, tiam plendas la kupro, kaj akuzas... - 
(Forte.) 
- kaj ĉiu vorto, estas skribata en la libro... kaj 
je la fino de la tempo venos la kalkulo! 
Benjamin Kiel severa vi estas! 
Eleonora Ne mi, ne mi! Kiel mi kuraĝus? Mi, mi? 
(Ŝi iras al la ferforno kaj malfermas la pordeton; elprenas 
kelkajn disŝritajn slipojn de blanka leterpapero.) 
Benjamin (leviĝas kaj rigardas la paperojn, kiujn Eleonora ordigas 
sur la manĝotablo) 
Eleonora (al si) 
Ke homoj estas tiel senpensaj, ke ili metas siajn sekretojn en fornojn... Kien ajn mi venas, 
ili tuj iras al la forno! Sed mi neniam misuzas
tion, tion mi ne kuraĝus, ĉar tiam mi suferus! 
... Kio do estas tio? 
(Legas.) 
Benjamin Estas licenciato Petro, kiu skribas kaj interkonsentas pri renkonto kun Kristina... TIon 
mi longe atendis! 
Eleonora (metas la manon sur la paperojn) 
Ho, vi, kion vi atendis? Diru, vi malbona homo, kiu kredas nur malbonon! Tiu ĉi letero 
alportos nur bonon, ĉar mi konas Kristinan, 
kiu estos mia bofratino. Kaj tiu renkonto evitigos malfeliĉon al frato Elis... Ĉu vi promesas silenti, Benjamin? 
Benjamin Mi kredas, ke mi ne kuraĝus paroli pri tio! 
Eleonora Kiel malprave de la homoj havi sekretojn... ili 
kredas sin saĝaj sed estas malsaĝuloj! Sed kial 
mi iris tien! 
Benjamin Jes, kial vi estas scivolema? 
Eleonora Vidu, tio estas mia malsano, ke mi devas scii 
ĉion, alie mi maltrankviliĝas... 
Benjamin Scii ĉion? 
Eleonora Estas manko, kiun mi ne povas venki. Tamen 
mi scias, kion diras la sturnoj. 
Benjamin Ili ja ne povas paroli? 
Eleonora Ĉu vi ne aŭdis sturnojn, kiujn oni instruis paroli? 
Benjamin Jes, kiujn oni instruis! 
Eleonora Sekve sturnoj povas lerni paroli! Jen troviĝas
tiaj, kiuj instruas sin mem, estas aŭtodidaktoj 
... kompreneble ili sidas kaj aŭskultas, sen ke 
ni scias, kaj poste ili imitas. Jus, kiam mi venis, 
mi aŭdis du, kiuj sidis kaj babilis sur la juglandarbo. 
Benjamin Kiel amuza vi estas? Sed kion ili do diris? 
Eleonora Jen! "Petro" - diris unu. "Judaso" diris la alia 
- "Same multe" diris la unua. - "Fi, fi, fi!" 
diris la dua. Sed ĉu vi rimarkis, ke la najtingaloj kantas nur en la ĝardeno de la surdmutuloj tie ĉi apude? 
Benjamin Jes, tio estas konata! Sed kial? 
Eleonora Ĉar tiuj, kiuj povas aŭdi, ne aŭdas kion diras 
la najtingaloj; sed tion faras la surdmutuloj! 
Benjamin Rakontu pli da fabeloj! 
Eleonora Jes, se vi estas bona! 
Benjamin Kiom bona? 
Eleonora Neniam disputu pri miaj vortoj, kaj neniam 
diru, ke tiel vi diris tiam, kaj tiam vi diris tiel 
... Ĉu mi parolu ankoraŭ pri birdoj! Estas malica birdo, kiu nomiĝas mus-buteo; kiel la nomo diras, ili vivas de musoj. Sed ĉar ĝi estas 
malica birdo, ĝi laŭdire malfacile kaptas la 
musojn. Tial ĝi povas diri nur unu vorton, kaj 
ĝi sonas, kiel la kato diras "miaŭ". Kiam la buteo diras "miaŭ", tiam la musoj kaŝas sin... 
sed la buteo ne komprenas, kion ĝi mem diras - sed manĝaĵo ofte mankas al ĝi, ĉar ĝi
estas malica! - Ĉu vi volas aŭdi pli? Aŭ ĉu mi 
parolu pri floroj?... Jen, kiam mi estis malsana, mi devis preni drogon de hiskiamo, kiu 
havas la kvaliton, ke ĝi faras grandigvitron el 
la okulo... Male la beladono faras tiel, ke oni 
vidas ĉion malgrandigita... Bone, nun mi povas vidi pli malproksimen ol aliaj, kaj mi povas vidi la stelojn meze en la tago! 
Benjamin Sed tiam la steloj ja ne estas sur la ĉielo? 
Eleonora Kiel amuza vi estas! La steloj ja ĉian estas sur 
la ĉielo... kaj nun mi sidas alnorde kaj rigardas Cassiopean, kiu similas, al duobla v kaj 
sidas meze en la Lakta vojo... ĉu vi povas vidi 
ĝin? 
Benjamin Ne, tion mi ne povas. 
Eleonora Jen rimarku, ke unu homo povas vidi tion, 
kion la alia ne vidas... Tial ne estu tiel certa 
pri viaj  okuloj!... Nun mi volas paroli pri tiu 
ĉi floro, kiu staras sur la tablo... Estas paska 
lilio, kiu estas hejme en Svisujo... ĝi havas kalikon, kiu trinĝissunlumon, tial tiu estas flava 
kaj trankviligas dolorojn... Mi ĵus preteriris 
florvendejon, vidis ĝin kaj volis donaci ĝin al 
frato Elis... Kiam mi en la pordejo volis eniri 
en la butikon, mi trovis la pordon fermita... 
nome estas konfirmo hodiaŭ... Ĉar mi devis 
havi la floron, mi elprenis miajn ŝlosilojn kaj 
provis... ĉu vi povas imagi, mia pordŝlosilo 
konvenis... Mi eniris... Jes, ĉu vi komprenas
la silentan lingvon de la floroj? Ĉiu odoro esprimas amason da pensoj, kaj tiuj pensoj atakis min; kaj per mia pligrandigita okulo mi vidis en iliajn laboratoriojn, kiujn neniu vidis. 
Kaj ili parolis al mi pri siaj ĉagrenoj, kiujn 
kaŭzis al ili la malsaĝa ĝardenisto, - mi ne diras kruela - ĉar li estas nur senpripensa!... 
metis unu kronon kaj mian karton sur la vendotablon - prenis la floron kaj foriris. 
Benjamin Kiel senpripense! Jen, se oni vidos, ke la floro 
estas for kaj ne trovos la monon? 
Eleonora Estas vero! Vi pravas. 
Benjamin Monero. ja povas malaperi, kaj se oni trovos 
nur vian karton, vi estos perdita! 
Eleonora Tamen neniu povos kredi, ke mi volis preni 
ion? 
Benjamin (fiksrigardas ŝin). 
Ĉu ne? 
Eleonora (rigardas lin kaj leviĝas). 
Ho! Mi scias, kion vi volas diri! Kia patro, tia 
infano! Kiel senpripensa mi estis! Kiel!... Nu! 
kio devas okazi, tio okazos! 
(Sidiĝas.) 
Okazu do! 
Benjamin Ĉu oni ne povos ordigi tion... 
Eleonora Silentu! Kaj parolu pri io alia!... Lektoro Ahlgren!... Kompatinda Elis! Kompatindaj ni 
ĉiuj! Sed estas pasko, kaj ni devas suferi. Estos
ja koncerto morgaŭ kaj oni ludos "La sep vortoj sur la kruco" de Haydn! "Patrino, vidu vian 
filon!" 
(ŝi ploras en la manoj.) 
Benjamin Kian malsanon vi havis? 
Eleonora Tiu malsano ne estas mortiga, sed por la gloro de Dio! "Mi atendis bonon, sed venis malbono; mi atendis lumon, sed venis mallumo!" 
... Kia estis via infanaĝo, Benjamin? 
Benjamin Mi ne scias. Malgaja! Kaj la via? 
Eleonora Mi neniam havis. Mi naskiĝis, maljuna. Mi 
sciis ĉion, kiam mi naskiĝis, kaj kiam mi lernis 
ion, tio estis nur kiel memoroj. Mi konis la... 
senpripensecon kaj malsaĝon de la homoj, 
kiam mi estis kvarjara, kaj tial oni estis malbona al mi! 
Benjamin Ŝajnas, al mi, ke ankaŭ mi pensis ĉion, kion vi 
diras! 
Eleonora Tion vi certe faris!... Kial vi kredis, ke mia 
monero malaperos en la florvendejo? 
Benjamin Ĉar ĉiam okazas tio, kio estas malagrabla! 
Eleonora Ankaŭ vi rimarĝistion!... Silentu, iu venas! 
(Rigardas al la fono.) 
Mi aŭdas... estas Elis!... Ho, kia ĝojo!... Mia 
sola amiko sur la tero!... 
(Ŝi malheliĝas.) 
Sed... li ne atendas min! Kaj li ne ĝojos, kiam 
li vidos min! Ne, li ne ĝojos!... Certe ne! - Benjamin, Benjamin, montru afablan vizaĝon 
kaj gajan humoron, kiam venos mia kompatinda frato. Mi eniros tien, kaj vi sciigu al li 
mian alvenon. Sed atentu, neniujn malmolajn 
vortojn, tio suferigus min! Donu al mi vian 
manon! 
Benjamin (donas la manon) 
Eleonora (kisas la supron de lia kapo) 
Tiel! Nun vi estas mia malgranda frato! Dio 
benu kaj gardu vin! 
(Eliras maldekstre kaj preterpase afable karesfrapas la 
manikon de la surtuto de Elis) 
Kompatinda Elis! 
Elis (envenas de la fono, ĉagrenita) 
Sinjorino Heyst (venas el la kuirejo) 
Elis Jen vi ja estas, patrino! 
Sinjorino Heyst Ĉu estis vi?: Ŝajnis al mi, ke estas fremda voĉo! 
Elis Mi havas novaĵojn! Renkontis sur la strato la 
advokaton! 
Sinjorino Heyst Nuu? 
Elis La proceso, iros al la dua instanco... kaj por 
gajni tempon mi devas tralegi ĉujn procesajn 
protokolojn. 
Sinjorino Heyst Nu, tion vi rapide faros! 
Elis Ho! Mi kredis, ke estas preta; sed jen mi devas 
trasuferi tiun tutan pasiotempan historion - 
ĉiujn akuzojn, ĉiujn atestojn, ĉiujn pruvojn! 
Denove!
Sinjorino Heyst Jes, sed oni tamen senkulpigos lin en la dua 
instanco! 
Elis Ne, patrino; li ja konfesis! 
Sinjorino Heyst Jes, sed tio povas esti formala eraro, diris la 
advokato lastfoje, kiam mi parolis kun li! 
Elis Tion li diris por konsoli vin! 
Sinjorino Heyst Vi ne iros al la tagmanĝo? 
Elis Ne! 
Sinjorino Heyst Jen vi ree ŝangis decidon! 
Elis Jes! 
Sinjorino Heyst Estas malbone fari tiel! 
Elis Mi scias, sed mi ja estas ĵetata kiel lignosplito inter kontraŭaj ondoj. 
Sinjorino Heyst Precize ŝajnis al mi, ke mi aŭdas, fremdan vo- 
ĉon, kiun mi rekonas! - Sed verŝajne mi eraris! 
(Montras al la surtuto.) 
Mi diris, ke tiu surtuto ne pendu tie! 
(Eliras dekstre.) 
Elis (tiras sin maldekstren; ekvidas la paskolilion sur la man- 
ĝotablo. Al Benjamin.) 
De kie venis tiu floro ? 
Benjamin Juna virino alportis ĝin! 
Elis Virino! Kion tio signifas? Kiu estis? 
Benjamin Estis... 
Elis Ĉu estis... mia fratino? 
Benjamin Jes!
Elis (falsidiĝas ĉe la manĝotablo) 
(Paŭzo.) 
Elis Ĉu vi parolis kun ŝi? 
Benjamin Jes ja! 
Elis Ho Dio, ĉu ne baldaŭ sufiĉos!... Ĉu ŝi estis 
malica al vi? 
Benjamin Ŝi? Ne, ŝi estis tre, tre afabla! 
Elis Strange!... Ĉu ŝi parolis pri mi? Ĉu ŝi tre koleris kontraŭ mi? 
Benjamin Ne! Tute male! Ŝi diris, ke vi estas ŝia plej bona, sola amiko sur la tero... 
Elis Kia stranga ŝanĝiĝo! 
Benjamin Kaj kiam ŝi foriris, ŝi karesfrapis vian surtuton 
tie, sur la manikon... 
Elis Foriris? Kien? 
Benjamin (montras al la maldekstra pordo) 
Tien! 
Elis Ŝi do estas tie? 
Benjamin Jes! 
Elis Vi aspektas ĝoja kaj afabla, Benjamin. 
Benjamin Ŝi parolis tiel bele al mi... 
Elis Pri kio ŝi parolis? 
Benjamin Ŝi rakontis fabelojn, kaj plue estis multe pri 
religio... 
Elis (leviĝas). 
Kio ĝojigis vin. 
Benjamin Jes!
Elis Kompatinda Eleonora, kiu mem estas tiei 
malfeliĉa kaj povas ĝojigi aliajn! 
(Eliras maldekstre, hezite.) 
Dio helpu min!
DUA AKTO 
Sankta vendredo 
Muziko antaŭ tiu akto: 
HAYDN: Sieben Worte, 
Largo N:o 1.  "Pater dimitte illis." 
La sama dekoracio, sed la kurtenoj antaŭtiritaj kaj de ekstere prilumataj de la gaslanterno. La plafonlampo lumigita; sur 
la manĝotablo, staras lumigita petrola lampeto. Fajro en la 
glimpordeta forno. 
Ĉe la kudrotablo sidas Elis kaj Kristina senokupaj. Ĉe la 
manĝotablo sidas Eleonora kaj Benjamin kaj legas, unu kontraŭ la alia kaj kun la lampo meze inter si. Eleonora havas 
ŝalon sur la ŝultroj. 
Ĉiuj estas nigre vestitaj: Elis kaj Benjamin havas blankajn 
kravatojn. 
Sur la skribtablo kuŝas la procesaj aktoj dissternitaj. Sur la 
kudrotablo staras la paska lilio. Sur la manĝotablo staras malnova pendolhorloĝo. 
Tiam kaj tiam vidiĝas sur la kurtenoj ombro de preterpasanto sur la strato.
Elis (duonlaŭte al Kristina) 
Jes, Sankta vendredo! Sed tiel terure longa! 
Kaj sur la stratŝtonoj kuŝas la neĝo kiel pajlo 
antaŭ la loĝejo de mortanto; ĉiu sono silentiĝis - krom la bazoj de la orgeno, kiujn mi 
aŭdas eĉ tie ĉi... 
Kristina Patrino ŝajne iris al la vespera diservo... 
Elis Jes, ĉar ŝi ne kuragis iri al la tagmeza... la rigardoj de la homoj vundas ŝin... 
Kristina La homoj estas strangaj; ili postulas, ke ni ĉiuj 
restu flanke, ili opinias tion deca... 
Elis Jes, kaj eble ili pravas... 
Kristina Pro la mispaŝo de unu oni forpuŝas la tutan 
familion... 
Elis Jes, tiel estas! 
Eleonora (ŝovas la lampon al la flanko de Benjamin, por ke li vidu 
pli bone) 
Elis (sugestas pri Eleonora kaj Benjamin) 
Rigardu tiujn! 
Kristina Ĉu ne estas bele!... Kiel bone ili harmonias! 
Elis Kia feliĉo, ke Eleonora estas tiel trankvila! Ho, 
tio nur daŭru! 
Kristina Kial do ne? 
Elis Ĉar... la feliĉo kutime ne daŭras longe. Ek tiu 
ĉi tago mi timas ĉion! 
Benjamin (transŝovas la lampon al Eleonora, por ke ŝi vidu pli 
bone). 
Kristina Rigardu ilin!
Elis Ĉu vi rimarkis, kiel Benjamin ŝanĝiĝis? La obtuza spito donis lokon al kvieta submetiĝo... 
Kristina Kiel dolĉa estas ŝia tuta estaĵo - oni ne volas 
uzi la vorton bela! 
Elis Kaj ŝin akompanis pacanĝelo, kiu ĉirkaŭiras 
nevidebla kaj disradias kvietan trankvilon... 
Eĉ patrino montris trankvilon, kiam ŝi ekvidis 
ŝin, trankvilon, kian mi ne atendis! 
Kristina Ĉu vi kredas, ke ŝi nun resaniĝis? 
Elis Jes, se ne restus tiu troa sentemo. Ŝi nun legas 
Historion pri la Suferoj de Kristo, kaj foje ŝi 
ploras. 
Kristina Nu, mi memoras, ke ankaŭ ni faris tion en la 
lernejo merkrede dum la fasto... 
Elis Ne parolu tiel Iaŭte, ŝi tre bone aŭdas! 
Kristina Ne nun! Ŝi estas malproksime! 
Elis Ĉu vi rimarkis, ke la trajtoj de Benjamin iel 
digniĝis, nobliĝis? 
Kristina Estas la sufero; la ĝojo ĉion banaligas. 
Elis Eble prefere estas... amo! Ĉu vi ne kredas, ke 
tiuj etuloj... 
Kristina Silentu, silentu... ne tuŝu la flugilojn de la papilio! Alie ĝi flugos for! 
Elis Certe ili rigardas unu la alian kaj nur ŝajnigas 
legi, ĉar ili ne turnas la paĝojn, kiel mi povas 
aŭdi. 
Kristina Silentu!
Elis Jen, nun ŝi ne povas regi sin... 
Eleonora (leviĝas, iras pledpinte al Benjamin kaj metas sian ŝalon 
sur liajn ŝultrojn. Benjamin milde kontraŭstaras, sed cedas; poste Eleonora reiras kaj sidiĝas kaj ŝovas la lampon 
al la flanko de Benjamin) 
Kristina Ŝi volas montri sian tutan afablecon, kompatinda Eleonora. 
Elis (leviĝas) 
Nun mi reiros al miaj aktoj. 
Kristina Ĉu vi vidas sencon en tiu legado? 
Elis Nur unu; konservi la esperon de patrino! Sed 
kvankam ankaŭ mi nur ŝajnigas legi, vortoj 
tamen restas kiel dornoj en la fundo de mia 
okulo. La diroj de la atestantoj, ciferaj sumoj, 
la konfesoj de patro... tiel: "la akuzito konfesis kun larmoj"... Tiom da larmoj, tiom da 
larmoj. Kaj tiuj paperoj... kun siaj stampoj, 
kiuj memorigas pri falsaj monbiletoj aŭ malliberejaj seruroj; kaj la ŝnuroj kaj la ruĝaj sigeloj... ili similas al la kvin vundoj de Jesuo... 
kaj la frazoj, kiuj ne havas finon - al la eternaj suferoj... Estas laboro por la Sankta vendredo... Hieraŭ lumis la suno, hieraŭ ni veturis kamparen, en la pensoj... Kristina... imagu, se ni devos resti tie ĉi dum la somero! 
Kristina Ni ŝparus multe da mono... sed estus malgaje! 
Elis Mi ne travivus tion... Tri somerojn mi loĝis 
tie ĉi... kaj estas kiel en tombo. Meze de la 
tago, kaj oni vidas la longan, grizan straton
serpenti kiel tranĉeo, neniun homon, neniun 
ĉevalon, neniun hundon... Sed el la kloakelfluejoj elvenas la ratoj, ĉar la katoj somerumas... Kaj malantaŭ la reflektspeguloj sidas 
kelkaj restantoj kaj observas la vestojn de siaj 
proksimuloj... "Jen, tiu portas vintran kostumon!"... kaj la oblikvajn kalkanumojn de siaj 
proksimuloj kaj iliajn erarojn... Kaj el la kvartaloj de la malriĉuloj elrampas kripluloj, kiuj 
antaŭe sin kaŝis, homoj sen nazoj kaj oreloj, 
malicaj homoj kaj malfeliĉaj... Kaj ili sidas en 
la granda promenejo kaj sunas sin, kvazaŭ 
konkerintoj de la urbo... kie ĵus ludis belaj, 
bonvestitaj infanoj dum karesaj, vigligaj vortoj de belaj patrinoj, tie nun svarmas aroj da 
ĉifonuloj, kiuj insultas kaj suferigas unu la alian... Mi memoras Johanotagon antaŭ du jaroj! 
Kristina Elis, Elis! Rigardu antaŭen, antaŭen! 
Elis Ĉu estas pli hele tie? 
Kristina Ni esperu tion! 
Elis (sidiĝas ĉe la skribtablo) 
Se nur ĉesus neĝi! Kaj oni povus eliri kaj promeni! 
Kristina Kara amiko, hierau vespere vi deziris, ke la 
mallumo revenu, por ke la homoj ne vidu nin 
... "La mallumo estas tiel agrabla kaj bonfara", 
vi diris; "estas kvazaŭ kaŝi la kapon sub la litkovrilo!"
Elis Vi do vidas, ke la mizero estas same granda en 
ambaŭ okazoj... 
(Legas en la paperoj.) 
La plej terura en tiu ĉi proceso, tamen estas la 
impertinentaj demandoj pri la vivmaniero de 
mia patro,... Jen staras, ke ni aranĝis brilajn 
festenojn... Unu atestanto diras, ke li drinkis! 
... Ne, estas tro! Mi ne povas plu!... Sed mi 
tamen devas... ĝis la fino... Ĉu vi ne sentas 
malvarmon? 
Kristina Ne, sed varme ne estas!... Lina ne estas hejme? 
Elis Ŝi iris por konfesi, vi ja scias. 
Kristina Verŝajne panjo baldaŭ venos hejmen? 
Elis Mi ĉiam timas, kiam ĝi venas de ekstere, ĉar 
ŝi tiom aŭdis, kaj tiom vidis... kaj ĉio estas 
malbona. 
Kristina Estas neordinare peza humoro en via familio. 
Elis Tial nur pezhumoraj homoj volis interrilati 
kun ni! La gajaj evitis nin! 
Kristina Nun panjo venis en la kuireja pordo! 
Elis Ne estu malpacienca al ŝi, Kristina! 
Kristina Ho ne! Certe ŝi plej suferas el ni ĉiuj! Sed mi 
ne komprenas ŝin! 
Elis Ŝi laŭpove kaŝas sian honton, kaj tial ŝi fariĝas 
nekomprenebla. Kompatinda patrinol 
Sinjorino Heyst (eniras; nigre vestita, kun himnlibro kaj naztuko en la 
mano)
Bonan vesperon, infanoj. 
Ĉiuj (krom Benjamin, kiu silente salutas) 
Bonan vesperon, panjo! 
Sinjorino Heyst Ĉiuj vi estas nigre vestitaj, kvazaŭ vi funebrus. 
(Silento.) 
Elis Ĉu ankoraŭ neĝas? 
Sinjorino Heyst Jes, falas malseka neĝo! Vi havas malvarme tie 
ĉi... 
(Iras al Eleonora kaj karesfrapas ĝin.) 
Nu, etulino, mi vidas, ke vi legas kaj studas! 
(Al Benjamin.) 
Sed vi ne estas tro studema! 
Eleonora (prenas la manon de la patrino kaj metas ĝin al siaj lipoj) 
Sinjorino Heyst (subpremas sian emocion) 
Nu, mia infano! Nu, nu!... 
Elis Vi estis en la vespera diservo, panjo! 
Sinjorino Heyst Jes, estis la urba subparoĥestro; kaj mi ne ŝatas lin. 
Elis Ĉu vi renkontis iun konaton? 
Sinjorino Heyst (sidiĝas ĉe la kudrotablo) 
Pli bone estus renkonti neniun! 
Elis Do mi scias kiun... 
Sinjorino Heyst Lindkvist! Kaj li venis al mi... 
Elis Kiel kruele, kiel kruele. 
Sinjorino Heyst Demandis, kiel mi fartas... kaj, imagu mian 
teruriĝon, demandis, ĉu li povos fari viziton 
hodiaŭ vespere.
Elis En festotaga vespero? 
Sinjorino Heyst Mi mutiĝis! Kaj li prenis mian silenton kiel 
konsenton! 
(Paŭzo.) 
Li povos veni kiam ajn! 
Elis (leviĝas) 
Tien ĉi? Nun? 
Sinjorino Heyst Li diris, ke li volas transdoni paperon, kiu ur- 
ĝas. 
Elis Li volas preni la meblojn. 
Sinjorino Heyst Sed li tiel strange aspektis... mi ne komprenis 
lin! 
Elis Li do venu. La justeco estas liaflanke, kaj ni 
devas submetiĝi. Ni devas akcepti lin en deca 
maniero, kiam li venos. 
Sinjorino Heyst Se mi nur ne bezonos vidi lin! 
Elis Nu, vi povos resti en la ĉambroj... 
Sinjorino Heyst Sed la meblojn li ne prenu. Kie ni loĝus, se li 
forprenus ĉiujn objektojn? Oni ja ne povas resti en malplenaj ĉambroj! Ja! 
Elis La vulpoj havas kavernojn kaj la birdoj nestojn, ekzistas senhejmuloj, kiuj loĝas en la arbaro. 
Sinjorino Heyst Tie la friponoj devus loĝi sed ne honestaj homoj. 
Elis (apud la skribtablo) 
Nun mi legos, patrino!
Sinjorino Heyst Ĉu vi ne trovis eraron? 
Elis Ne, mi kredas, ke ekzistas neniu! 
Sinjorino Heyst Sed mi ĵus renkontis la urban notarion, kaj li 
diris, ke povus esti iu formala eraro, iu netaŭ- 
ga atestanto, iu nepruvita aserto aŭ iu kontraŭdira atesto. Certe vi ne legas zorge! 
Elis Tamen, patrino, sed estas tiel turmente... 
Sinjorino Heyst Aŭdu, mi ĵus renkontis la urban notarion, - 
vere, tion mi ja diris - kaj li rakontis pri ŝtelenrompo, okazis en la urbo hieraŭ, meze en 
la hela tago. 
(Eleonora kaj Benjamin ekaŭskultas.) 
Elis Enrompo? Tie ĉi en la urbo? Kie? 
Sinjorino Heyst Laŭdire estis, en la florvendejo en la Mona- 
ĥeja strato. Ĉio estis tre stranga. Estis tiel: la 
vendisto fermis sian butikon por iri al la pre- 
ĝejo, kie lia filo,... eble estis la filino, estos 
konfirmata. Jen kiam li revenis ĉirkaŭ la tria, 
eble estis la kvara, sed tio ja ne gravas... nu, 
tiam la butika pordo estis malfermita kaj floroj mankis, tuta amaso, speciale flava tulipo, 
kion li unue rimarkis! 
Elis Tulipo! Se estus lilio, mi ektimus. 
Sinjorino Heyst Ne, estis tulipo, tio estas tute certa. Jes, kaj 
nun la polico moviĝas. 
(Eleonora leviĝas, kvazaŭ ŝi volos paroli, sed Benjamin 
iras al ŝi kaj flustras ion.) 
Sinjorino Heyst Imagu, fari enrompon eĉ en la sankta ĵaŭdo,
kiam la gejunuloj konfirmiĝas... Nur friponoj, 
la tuta urbo! Kaj tial oni metas senkulpajn homojn en malliberejon. 
Elis Ĉu oni ne suspektas ion? 
Sinjorino Heyst Ne! Sed estis stranga ŝtelisto, ĉar li ne prenis 
monon el la ŝanĝokaso... 
Kristina Ho, se tiu ĉi tago estus finita! 
Sinjorino Heyst Kaj se Lina nur venus hejmen!... Jes, mi aŭdis 
pri la tagmanĝo de Petro hieraŭ! Eĉ la guberniestro ĉeestis. 
Elis Tio surprizas min, ĉar oni ĉiam opiniis, ke Petro estas kontraŭ la guberniestra partio! 
Sinjorino Heyst Kredeble li do ŝangis opinion. 
Elis Ŝajne li ne senkaŭze nomiĝas Petro. 
Sinjorino Heyst Kion vi havas kontraŭ la guberniestro? 
Elis Li estas malhelpanto! Li malhelpas ĉion; li 
malhelpis la popolan altlernejon, malhelpis la 
armilekzercojn de la junuloj, li volis malebligi la senkulpajn biciklojn, la belajn somerkoloniojn por lernantoj... kaj li malhelpis min! 
Sinjorino Heyst Tion mi ne komprenas... kaj povas esti egale. Ĉiukaze la guberniestro faris paroladon... 
kaj Petro dankis 
Elis... kortuŝite, mi supozas, kaj perfidis sian instruiston dirante: "Mi ne konas tiun homon." 
Kaj ree kriis la koko! Ĉu la guberniestro ne 
nomiĝis Pontius kun la postnomo Pilato? 
Eleonora (movas sin, kvazaŭ ŝi volus paroli, sed trankviliĝas)
Sinjorino Heyst Ne estu tiel amara, Elis. Homoj estas homoj, 
kaj oni devas toleri ilin! 
Elis Silentu! Mi aŭdas, ke Lindkvist venas! 
Sinjorino Heyst Ĉu vi povas aŭdi lin en la neĝo? 
Elis Mi aŭdas lian bastonon puŝi la ŝtonojn kaj liajn galoŝojn!... Eliru, panjo! 
Sinjorino Heyst Ne, nun mi volas resti por diri ion al li! 
Elis Kara panjo, foriru! Estos tro turmente! 
Sinjorino Heyst (leviĝas; ekscitita) 
Estu forgesita la tago de mia naskiĝo! 
Kristina Ne blasfemu! 
Sinjorino Heyst (kun esprimo de anima grandeco) 
"Ĉu ne prefere maljustulo hava tiun ĉi malfacilaĵon kaj malbonfaranto suferu en tia mizero." 
Eleonora (kun angora ekkrio) 
Patrino! 
Sinjorino Heyst Dio, kial vi min forlasis! Kaj miajn infanojn! 
(Eliras maldekstre.) 
 
Elis (aŭskultas alekstere) 
Li haltis!... Eble ŝajnas al li ne dece... aŭ tro 
kruele!... Sed certe ne ŝajnas al li tiel, al li, kiu 
povis skribi tiel terurajn leterojn! Ĝi ĉiam estis sur blua papero, kaj de tiam mi ne povas 
vidi bluan leteron sen tremi! 
Kristina Kion vi intencas diri, kion vi intencas proponi? 
Elis Mi ne scias! Mi perdis ĉiun ekvilibron, ĉiun 
pripensemon... Ĉu mi ekgenuu antaŭ li, petu 
lin pri kompato . . . Ĉu vi aŭdas lin? Mi aŭdas 
nur la sangon, kiu susuras en miaj oreloj. 
Kristina Ni supozu la plej malbonan! Li prenos ĉion... 
Elis Poste venos la dommastro kaj volas havi garantion, kiun mi ne povas havigi... Li volas 
havi garantion, kiam la mebloj ne plu staras 
kiel garantio por la lupago! 
Kristina (kiu malantaŭ la kurteno rigardis al la strato) 
Li ne plu estas tie! Li foriris! 
Elis A!... Ĉu vi scias, la indiferenta submetiĝo de 
patrino pli suferigas min ol ŝia kolero! 
Kristina Ŝia submetigo estas nur ŝajnigita aŭ imagita. 
Estis io de leonina bleko en ŝiaj lastaj vortoj. 
Ĉu vi vidis, kiel granda ŝi fariĝis? 
Elis Strange, kiam mi nun pensas pri Lindkvist, mi 
vidas lin kiel bonhumora giganto, kiu volas 
nur timigi infanojn! Kiel tio povas veni al mi 
nun? 
Kristina La pensoj venas kaj pasas... 
Elis Kia feliĉo, ke mi ne partoprenis la tagmanĝon 
hieraŭ... Certe mi estus farinta paroladon
kontraŭ la guberniestro,... kaj tiel, estus detruinta ĉion por mi kaj ni! Estis granda feIiĉo! 
Kristina Vidu! 
Elis Dankon pro la konsilo. Vi konis vian Petron! 
Kristina Mian Petron! 
Elis Mi volis diri... mian! Jen, nun li denove estas 
tie! Ve al ni! 
(Oni vidas sur la kurteno la ombron de viro, kiu hezite 
proksimiĝas. La ombro iom post lom grandiĝas kaj fari- 
ĝas giganta. Ĉiujn kaptas plej granda angoro.) 
La giganto! La giganto, kiu volas engluti nin! 
Kristina Nun oni devas ridi kiel en la fabeloj! 
Elis Mi ne povas ridi plu! 
(La ombro malpligrandiĝas kaj malaperas.) 
Kristina Rigardu la bastonon, do, kaj vi devos ridi! 
Elis Li foriris! Nun mi povas spiri, ĉar nun li revenos nur morgaŭ! Ho! 
Kristina Kaj morgaŭ brilos la suno, tiam estos la tago 
antaŭ la reviviĝo, la neĝo estos for, kaj la birdoj kantos. 
Elis Parolu pli multe pri tiaj aferoj! Mi vidas ĉion, 
kion vi diras. 
Kristina Ke vi povu rigardi en mian koron, ke vi povu 
vidi miajn pensojn, miajn bonajn intencojn, 
mian plej koran peton, Elis, Elis, kiam mi nun 
... 
(Silentiĝas.) 
Elis Kion? Diru?
Kristina Kiam mi nun... petas vin pri io. 
Elis Diru! 
Kristina Estas provo! Pensu pri tio, ke estas provo, Elis! 
Elis Provo! Provsufero? Bone! 
Kristina Permesu... Ne, mi ne kuraĝas! Povos malsukcesi! 
Eleonora (ekaŭskultas) 
Elis Kial vi turmentas min? 
Kristina Certe oni devos penti tion!... Sed estu! Elis, 
permesu al mi iri al la koncerto hodiaŭ vespere. 
Elis Kiu koncerto? 
Kristina "La sep vortoj sur la kruco" de Haydn, en la 
katedralo! 
Elis Kun kiu? 
Kristina Kun Alice... 
Elis Kaj? 
Kristina Petro! 
Elis Kun Petro! 
Kristina Jen vi malheliĝis!... Mi pentas, sed estas tro 
malfrue! 
Elis Jes, estas iom tro malfrue! Sed klarigu! 
Kristina Mi avertis vin, ke mi ne povos klarigi, sed tial 
mi petis pri via senlima konfido! 
Elis (milde) 
Iru! Mi fidas al vi; sed tamen mi suferas pro 
tio, ke vi serĉis kuneston kun tiu perffidulo!
Kristina Tion mi komprenas! Sed estas ja provo! 
Elis Kiun mi ne povas trapasi! 
Kristina Vi devas! 
Elis Mi volas, sed mi ne povas! - Tamen iru! 
Kristina Vian manon! 
Elis (donas la manon) 
Jen! 
(La telefono sonoras.) 
Elis (al la telefono) 
Hola!... Neniu respondo!... Hola!... Respondas per mia propra voĉo!... Kiu parolas?... 
Kiel strange! Mi aŭdas miajn proprajn vortojn 
kiel eĥon! 
Kristina Tio ja foje okazas! 
Elis Hola! Nun estas timige! 
(Remetas la mikrofonon.) 
Iru nun, Kristina! Sen klarigoj, senĝene. Mi 
trapasos la provon! 
Kristina Estos bone por ni, se vi tion faros! 
Elis Mi faros!... 
Kristina (tiras sin dekstren) 
Elis Kial vi iras tiun vojon? 
Kristina Mi havas miajn vestojn tie! Do! Ĝis revido! 
(Foriras.) 
Elis Ĝis revido, mia amiko! 
(Paŭzo.) 
Por ĉiam!
(Elkuras maldekstre.) 
Eleonora Helpu nin Dio, kion mi faris? La polico serĉas 
la kulpulon, kaj se oni trovos min - kompatinda patrino, kaj Elis! 
Benjamin (naive) 
Eleonora, diru, ke mi faris tion! 
Eleonora Infano, ĉu vi povas porti kulpon de alia? 
Benjamin Estas ja facile fari tion, kiam oni scias, ke oni 
estas senkulpa. 
Eleonora Oni neniam mensogu! 
Benjamin Nu, lasu min telefoni al la floristo por diri, kiel 
estas! 
Eleonora Ne, mi maljuste agis, kaj mi estu punata per 
maltrankvilo. Mi vekis ilian timon pro enrompo, kaj mi estu timigata. 
Benjamin Sed se venos la polico... 
Eleonora Estus ja malfacile... sed do devus esti tiel! - 
Ho, ke tiu ĉi tago finiĝu! 
(Prenas la pendolhorloĝon sur la manĝotablo kaj turnas 
la montrilojn.) 
... Bona horloĝo, iru pli rapide! Tik, tak, ping, 
ping, ping! Nun estas la oka! Ping, ping, ping 
... nun estas la naŭa! La deka! La dekunua! La 
dekdua!... Nun estas sankta sabato! Baldaŭ la 
suno leviĝos, kaj tiam ni skribos sur la paskovoj! Mi skribos tiel: "Jen postulis vin la malamiko por kribri vin kiel tritikon; sed mi pre- 
ĝis por vi"...
Benjamin Kial vi tiel turmentas vin, Eleonora? 
Eleonora Mi! Turmentas! Benjamin, pensu pri ĉiuj ekflorintaj floroj, bluanemonoj kaj galantoj, kiuj 
staris en la neĝo la tutan tagon kaj la tutan 
nokton kaj sentas froston en la mallumo! 
Kiom ili suferas! Certe la nokto estas plej malfacila, kiam estas mallume kaj ili timas la mallumon kaj ne povas forkuri... kaj staras kaj 
atendas la tagiĝon. Ĉio, ĉio suferas, sed plej la 
floroj! Kaj la migrobirdoj, kiuj venis! Kie ili 
dormu ĉi-nokte? 
Benjamin (naive) 
Vi ja scias, ke ili sidas en kavaj arboj. 
Eleonora Ne ekzistas tiom da kavaj arboj, ke sufiĉas por 
ĉiuj! Mi vidis nur du kavajn arbojn en la parkoj, kaj tie loĝas ja la strigoj, kiuj mortigas la 
birdetojn... Kompatinda Elis, kiu kredas, ke 
Kristina foriris de li; sed mi scias, ke ŝi revenos! 
Benjamin Kial vi ne diris, se vi scias tion? 
Eleonora Ĉar Elis devas suferi; ĉiuj devas suferi en la 
Sankta vendredo por memorigi al si la suferojn de Kristo sur la kruco. 
(Polica fajfilo sonas ekstere sur la strato.) 
Eleonora (eksaltas) 
Kio estis? 
Benjamin Ĉu vi ne scias? 
Eleonora Ne!
Benjamin Estis la polico! 
Eleonora Ho!... Jes, tiel sonis, kiam ili venis por kapti 
patron... kaj tiam mi malsaniĝis! Kaj nun ili 
venas por preni min! 
Benjamin (starigas sin kontraŭ la fonpordo antaŭ Eleonoran) 
Ne, ili ne prenu vin! Mi vin defendos, Eleonora! 
Eleonora Estas bele, Benjamin, sed vi ne faru... 
Benjamin (elrigardas tra la kurtenoj) 
Estas du! 
(Eleonora volas forŝovi Benjaminon, sed li milde kontraŭ- 
staras.) 
Ne vi, Eleonora, tiam - mi ne volus vivi plu! 
Eleonora Iru sidiĝi sur tiun seĝon, infano! Iru sidiĝi! 
Benjamin (nevolonte obeas) 
Eleonora (elrigardas malantaŭ la kurtenoj sen kaŝi sin) 
Estis nur du knaboj! Ho, ni senfidaj; ĉu vi kredas, ke Dio estis tiel kruela, kvankam mi nenion malbonan faris, nur agis senpense... 
Tion mi meritis! Kial mi malfidis! 
Benjamin Sed morgaŭ venos li, kiu volas preni la meblojn. 
Eleonora Li venu! Kaj ni eliru! De ĉio... de ĉiuj malnovaj mebloj, kiujn patro kolektis por ni, kaj kiujn mi vidis, de kiam mi estis infaneto! Jes, oni 
ne devas posedi ion, kio ligas al la tero. Eksteren sur la ŝtonajn vojojn por iradi per vundaj 
piedoj, ĉar tiu vojo kondukas supren, kaj tial 
ĝi estas peniga...
Benjamin Nun vi ree turmentas vin, Eleonora! 
Eleonora Lasu min!... Sed ĉu vi scias, de kie estas plej 
malfacile disiĝi? Estas la pendolhorloĝo tie! Ĝi 
kunestis, kiam mi naskiĝis, kaj ĝi elmezuris 
miajn horojn kaj tagojn.... 
(Ŝi levas la horloĝon de la tablo.) 
... Aŭdu, ĝi batetas kiel koro... tute, kiel koro 
... kaj ĝi haltis en la horo, kiam avo mortis, ĉar 
ĝi kunestis jam tiam! Adiaŭ, horloĝeto, vi baldaŭ denove haltu!... Jen, ĝi kutimis fruiĝi, 
kiam ni havis malfeliĉon en la domo, kvazaŭ 
ĝi volus transsalti la malbonon, por ni, kompreneble! Sed kiam estis bonaj tempoj, tiam ĝi 
malfruiĝis, por ke ni povu ĝin ĝui pli longe. 
Tio estis la bona horloĝo! Sed ni havis ankaŭ 
malican... kaj pro tio ĝi nun devas pendi en la 
kuirejo! Ĝi ne toleris muzikon, sed kiam Elis 
ludis sur la piano, ĝi tuj komencis bati, tion ni 
ĉiuj rimarkis, ne nur mi; kaj tial ĝi devas sidi 
en la kuirejo, ĉar ĝi estis malafabla! Sed Lina 
ankaŭ ne ŝatas ĝin, ĉar ĝi ne silentas dum la 
noktoj, kaj ŝi ne povas kuiri ovojn laŭ ĝi... ĉar 
tiam ili ĉiam fariĝas tro kuiritaj, diras Lina! 
Nun vi ridas! 
Benjamin Jes, kion mi faru! . . . 
Eleonora Vi estas bona knabo, Benjamin, sed vi estu serioza! Memoru la branĉeton, kiu sidas malantaŭ la spegulo!
Benjamin Sed vi parolas ja tiel amuze, ke mi devas rideti 
... kaj kial oni ĉiam ploru! 
Eleonora Se ne plori en la valo de mizero, kie do plori? 
Benjamin Hm! 
Eleonora Vi volis ridi la tutan tagon, sed tial vi ankaŭ ricevis punon! Kaj mi ŝatas vin, nur kiam vi estas serioza. Memoru tion! 
Benjamin Ĉu vi kredas, ke ni trapasos tion ĉi, Eleonora? 
Eleonora Jes, la plimulto ordiĝos, kiam nur pasis la 
Sankta vendredo, sed ne ĉio! Hodiaŭ branĉeton, morgaŭ paskovon! Hodiaŭ neĝo, morgaŭ 
degelo! Hodiaŭ morto, morgaŭ reviviĝo! 
Benjamin Kiel saĝa vi estas! 
Eleonora Jes; mi jam sentas, ke ekstere klariĝas por bona vetero, ke la neĝo degelas... jam oni tie ĉi 
interne sentas la odoron de degelanta neĝo... 
kaj morgaŭ la violoj elburĝoniĝos ĉe la sudflanko! La nuboj leviĝos, tion mi sentas, kiam 
mi spiras... ho, mi tiel bone scias, kiam la ĉielo ne estas kaŝita!... Iru flankentiri la kurtenojn, Benjamin; mi volas, ke Dio vidu nin! 
Benjamin (leviĝas kaj obeas; lunlumo falas en la ĉambron) 
Eleonora Vidu la plenlunon! Tiun de la pasko! Kaj nun 
vi scias, ke la suno ankoraŭ ekzistas, kvankam 
la luno redonas la lumon!
TRIA AKTO 
Sankta sabato 
Muziko antaŭ tiu akto: 
HAYDN: Sieben Worte N:o 5. Adagio 
La sama dekoracio sed la kurtenoj tiritaj flanken. La pejzaĝo 
ekstere kiel antaŭe sed en griza vetero. Fajro en la forno; la 
fonpordoj fermitaj. 
Eleonora sidas antaŭ la forno kaj tenas bukedon da bluanemonoj 
antaŭ si. 
Benjamin (eniras de dekstre) 
Eleonora Kie vi estis tiel longe, Benjamin? 
Benjamin Ne estis longe! 
Eleonora Mi sopiris pri vi! 
Benjamin Kie do estis vi, Eleonora? 
Eleonora Mi estis sur la foirplaco kaj aĉetis bluanemonojn kaj nun mi varmigos ilin, ĉar ili frostis, la 
kompatinduloj. 
Benjamin Kie estas la suno?
Eleonora Malantaŭ la nebuloj; hodiaŭ ne estas nuboj, 
estas nur marnebuloj, ĉar ili odoras de salo... 
Benjamin Ĉu vi vidis, ke la birdoj ankoraŭ vivas ekstere? 
Eleonora Jes, kaj neniu falas al la tero sen la volo de 
Dio. Sed sur la foirplaco, tie estis mortintaj 
birdoj... 
Elis (eniras de dekstre) 
Ĉu la gazeto venis? 
Eleonora Ne, Elis! 
Elis (transiras la scenejon; kiam li estas meze sur la scenejo, 
venas Kristina de maldekstre) 
Kristina (sen rimarki Elison) 
Ĉu la gazeto venis? 
Eleonora Ne, ĝi ne venis! 
(Kristina transiras la scenejon dekstren, preter Elis kiu 
iras maldekstren, kaj ili ne rigardas unu la alian.) 
Eleonora Hu, kiel malvarme fariĝis! Venis malamo en la 
domon! Kiam ankoraŭ estis amo tie ĉi, oni 
povis ĉion toleri, sed nun, hu, kiel malvarme! 
Benjamin Kial ili demandas pri la gazeto? 
Eleonora Ĉu vi ne komprenas tion? Tie staros pri... 
Benjamin Kio? 
Eleonora Pri ĉio! Pri la enrompo, la polico kaj ankoraŭ 
pli... 
Sinjorino Heyst (de dekstre) 
Ĉu la gazeto venis? 
Eleonora Ne, panjo! 
Sinjorino Heyst (ree eliras dekstre)
Diru unue al mi, kiam ĝi venos! 
Eleonora La gazeto, la gazeto! - Ho, se la presmaŝinoj 
estus rompiĝintaj, se la redaktoro estus malsaniĝinta... ne, oni ne rajtas diri tiel! Aŭdu, 
lastnokte mi estis ĉe patro... 
Benjamin Lastnokte? 
Eleonora Jes, en la dormo... kaj mi estis en Ameriko ĉe 
fratino... antaŭhieraŭ ŝi vendis por tridek dolaroj, kaj tiam ŝi gajnis kvin. 
Benjamin Ĉu tio estas multe aŭ malmulte? 
Eleonora Estas sufiĉe multe! 
Benjamin (ruze) 
Ĉu vi renkontis iun konaton sur la foirplaco? 
Eleonora Kial vi tion demandas? Ne estu ruza al mi, 
Benjamin; vi volas ekscii miajn sekretojn, sed 
mi ne donos ilin. 
Benjamin Ĉu vi kredas, ke vi tiamaniere ekscios la miajn! 
Eleonora Aŭdu, la telefondratoj kantas. Do la gazeto 
nun aperis; kaj nun telefonas la homoj! "Ĉu vi 
legis?" "Jes mi legis!" "Ĉu ne estas terure?" 
Benjamin Kio estas terura? 
Eleonora Ĉio! La tuta vivo estas terura! Sed ni tamen 
devas esti kontentaj!... Pensu pri Elis kaj Kristina; ili ŝatas unu la alian, kaj tamen ili malamas unu la alian, tiel ke la termometro malaltiĝas, kiam ili iras tra la ĉambro! Ŝi estis en
la koncerto hieraŭ, kaj hodiaŭ ili ne parolas 
unu al la alia... kial, kial? 
Benjamin Ĉar via frato estas ĵaluza! 
Eleonora Ne diru tiun vorton! Kiel vi cetere scias pri ĝi 
krom tio, ke ĝi estas malsano kaj sekve puno. 
Oni ne tuŝu la malbonon, alie ŝi nin atakas! 
Rigardu al Elis; ĉu vi rimarkis, kiel li ŝangiĝis, 
de kiam li komencis legi en tiuj paperoj... 
Benjamin De la proceso? 
Eleonora Jes! Ĉu ne estas, kvazaŭ la tuta malbono en ĝi 
estus penetrinta en lian animon kaj nun elbrilus tra lia vizaĝo kaj liaj rigardoj . . . Tion sentas Kristina, kaj por ke ŝi ne infektiĝu de lia 
malbono, ŝi faras al si kirason el glacio! Ho, 
tiuj paperoj; se mi povus bruligi ilin! Ili elradias malicon: kaj falsecon kaj venĝemon. Tial, 
mia infano, tenu for de vi la malbonon kaj la 
malpuraĵon, de viaj lipoj kaj de via koro! 
Benjamin Kiel vi ĉion rimarkas? 
Eleonora Ĉu vi scias, kio atendos min, se Elis kaj la aliaj ekscios, ke estis mi, kiu aĉetis la pasklilion 
en tiu neordinara maniero? 
Benjamin Kion ili povus fari al vi? 
Eleonora Oni resendos min... tien, de kie mi venis, kie 
la suno ne lumas, kie la muroj estas blankaj 
kaj nudaj kiel en banĉambro, kie oni aŭdas 
nur ploradon kaj ĝemadon, kie mi forsidis 
unu jaron de mia vivo!
Benjamin Kion vi volas diri? 
Eleonora Kie oni estas pli turmentata ol en malliberejo, 
kie loĝas la kondamnitoj, la hejmo de maltrankvilo, kie malespero dormas nek nokte 
nek tage, kaj de kie neniu revenas. 
Benjamin Pli malfacila ol malliberejo, kion vi volas diri? 
Eleonora En la malliberejo oni estas verdiktita, sed tie 
oni estas kondamnita! En la malliberejo oni 
estas ekzamenita kaj aŭskultita, sed tie neniu 
esploris... Kompatinda paskolilio, kiu kulpas; 
mi volis tiel bone kaj agis tiel malbone! 
Benjamin Sed kial vi ne iras al la floristo kaj diras kiel estis? Vi estas precize kiel alaŭdo, kiam ĝi devas 
morti. 
Eleonora Kiam ĝi scias, ke ĝi estas buĉota, ĝi ne plendas kaj ne provas forkuri. Kion ĝi povus fari! 
Elis (envenas de maldekstre kun letero en la mano) 
Ĉu la gazeto ankoraŭ ne venis? 
Eleonora Ne, mia frato! 
Elis (turnas sin, parolas en la kuirejon) 
Lina, iru aĉeti gazeton!... 
Sinjorino Heyst (envenas de dekstre) 
Eleonora kaj Benjamin (teruriĝas) 
Elis (al Eleonora kaj Benjamin) 
Estu afablaj, infanoj, kaj eliru por momento! 
(Eleonora kaj Benjamin eliras maldekstre.) 
Sinjorino Heyst Vi ricevis leteron? 
Elis Jes!
Sinjorino Heyst De la azilo? 
Elis Jes! 
Sinjorino Heyst Kion oni volas? 
Elis Oni postulas, ke Eleonora revenu. 
Sinjorino Heyst Oni ne rajtas! Estas mia infano! 
Elis Mia fratino! 
Sinjorino Heyst Kion vi do pensas? 
Elis Mi ne scias! Mi ne povas pensi plu! 
Sinjorino Heyst Sed tion povas mi!... Eleonora, la infano de 
malĝojo, venis kun ĝojo, tamen ne de tiu ĉi 
mondo; ĝia maltrankvilo transformiĝis en pacon, kiun ŝi disdonas! Prudenta aŭ ne! Al mi 
ŝi estas saĝa, ĉar ŝi komprenas porti la ŝarĝon 
de la vivo, pli bone ol mi, ol ni. Cetere, Elis, ĉu 
mi estas prudenta, ĉu estis, kiam mi kredis 
mian edzon senkulpa? Mi ja sciis, ke li estis 
pruvita kulpa per materiaj, evidentaj pruvoj, 
kaj ke li mem konfesis!... Kaj vi, Elis, ĉu vi havas vian prudenton, kiam vi ne vidas, ke Kristina amas vin? Kiam vi kredas, ke ŝi malamas 
vin? 
Elis Estas stranga maniero ami! 
Sinjorino Heyst Ne! Via malvarmo frostigas ŝin interne, kaj 
estas vi, kiu malamas. Sed vi estas malprava, 
kaj tial vi devas suferi! 
Elis Kiel mi povas esti malprava? Ĉu ŝi ne kunestis kun mia malfidela amiko hieraŭ vespere!
Sinjorino Heyst Jes, tion ŝi faris, kaj kun via scio. Sed kial ŝi 
iris? Jes, tion vi devus kompreni! 
Elis Ne, tion mi ne povas! 
Sinjorino Heyst Nu! Estu do por vi, kiel estas! 
(La kuireja pordo malfermiĝas, kaj mano transdonas 
gazeton, kiun sinjorino Heyst akceptas kaj transdonas al 
Elis.) 
Elis Tio estis, la sola vera malfeliĉo! Kune kun ŝi 
mi povis porti la aliajn! Sed nun fortiriĝis la 
lasta apogo, kaj mi falas! 
Sinjorino Heyst Falu, sed falu ĝuste, kaj poste vi povos levi 
vin!... Kio nova en la gazeto ? 
Elis Mi ne scias; mi timas la gazeton hodiaŭ! 
Sinjorino Heyst Donu al mi, kaj mi legos! 
Elis Ne! Atendu momenton!... 
Sinjorino Heyst Kion vi timas, kion vi atendas... 
Elis La plej malbonan! 
Sinjorino Heyst Tio jam tiom multfoje okazis... Kaj vi, infano, 
se vi konus mian vivon... se vi estus estinta 
kun mi, kiam mi vidis vian patron paŝon post 
paŝo iri en la pereon, sen povi averti la multajn, al kiuj li alportis malfeliĉon. Kiam li falis, 
mi sentis min kunkulpa, ĉar mi estis konscia 
pri la krimo, kaj se la juĝisto ne estus estinta 
saĝa viro, kiu komprenis mian malfacilan situacion kiel edzino, ankaŭ mi estus punita! 
Elis Pro kio falis nia patro, mi neniam komprenis 
tion?
Sinjorino Heyst Pro fiero, kiel ni ĉiuj! 
Elis Kial ni senkulpaj suferu pro liaj eraroj? 
Sinjorino Heyst Silentu!... 
(Paŭzo, dum kiu ŝi prenas la gazeton kaj legas.) 
Elis (staras unue maltrankvila, poste iras tien kaj reen) 
Sinjorino Heyst Kio estas tio?... Ĉu mi ne diris, ke interalie 
estis flava tulipo, kiun oni ŝtelis en la florvendejo? 
Elis Jes, tion mi certe memoras! 
Sinjorino Heyst Sed tie ĉi staras... ke paska lilio! 
Elis (terurite) 
Ĉu staras tiel? 
Sinjorino Heyst (falsidiĝas sur seĝon) 
Estas Eleonora! Ho Dio! Mia Dio! 
Elis Do, ankoraŭ ne finiĝis! 
Sinjorino Heyst Al malliberejo aŭ azilo! 
Elis Ne estas eble, ke ŝi tion faris! Ne eble! 
Sinjorino Heyst Kaj nun la nomo de la familio denove estos 
traktata kaj malhonorata,... 
Elis Ĉu oni suspektas ŝin? 
Sinjorino Heyst La suspekto havas certan direkton al... estas 
sufiĉe klare kien. 
Elis Mi parolos kun ŝi! 
Sinjorino Heyst (leviĝas) 
Parolu afable! Ĉar mi ne povas plu!... Ŝi estas 
perdita... retrovita kaj perdita... Parolu kun 
ŝi!
(Eliras dekstre.) 
Elis Ho! 
(Iras al la maldekstra pordo.) 
Eleonora, mia infano! Venu, mi volas paroli 
kun vi! 
Eleonora (envenas; la hararo disligita) 
Mi volis aranĝi harkronon! 
Elis Lasu tion!... Diru, fratineto, kie vi ricevis tiun 
floron ? 
Eleonora Mi prenis ĝin... 
Elis Ho Dio! 
Eleonora (kun klinita kapo, frakasita, kun la brakoj kruce sur la 
brusto) 
Sed mi metis la monon apude... 
Elis Vi do pagis ĝin? 
Eleonora Jes, kaj ne! Ĉiam estas tiel malagrable... sed 
mi faris nenion malbonan... mi nur bone volis... Ĉu vi kredas min? 
Elis Mi kredas vin, fratino; sed la gazeto ne scias, 
ke vi estas senkulpa! 
Eleonora Kara, do mi devas suferi ankaŭ tion.... 
(Ŝi klinas la kapon, tiel ke la hararo malsuprenpendas antaŭe.) 
Kion oni nun volas fari al mi? Oni do faru 
tion! 
Benjamin (envenas de maldekstre, tre ekscitita) 
Ne, ne tuŝu ŝin, ĉar ŝi nenion malbonan faris. 
Mi scias tion, ĉar estis mi, mi, mi - 
(Ploras)
- kiu faris tion! 
Eleonora Ne kredu, kion li diras... estis mi! 
Elis Kion mi kredu; kiun mi kredu? 
Benjamin Min! min! 
Eleonora Min! min! 
Benjamin Lasu min iri al la polico... 
Elis Silentu, silentu.... 
Benjamin Ne, mi volas iri, mi voIas iri... 
Elis Silentu, infanoj! Patrino venas! 
Sinjorino Heyst (envenas, tre ekscitita, ĉirkaŭbrakas Eleonoran kaj kisas 
ŝin). 
Infano, infano, mia kara infano! Vi estas ĉe 
mi, kaj vi restos ĉe mi! 
Eleonora Vi kisas min, patrino? Tion vi ne faris dum 
multaj jaroj. Kial nur nun? 
Sinjorino Heyst Ĉar... ĉar la floristo estas tie kaj petas pardonon pro tio, ke li kaŭzis tiom da malagrablaĵo 
... la perdita monero estas retrovita kaj via nomo... 
Eleonora (kuras en la brakojn de Elis kaj kisas lin; poste ŝi ĉirkaŭ- 
prenas la kolon de Benjamin kaj kisas lin supre sur la kapo). 
Vi bona infano, kiu volis suferi por mi! Kiel vi 
povis tion voli ? 
Benjamin (kaŝiĝeme, naive) 
Ĉar mi tiel ŝatas vin, Eleonora! 
Sinjorino Heyst Nun surmetu vestojn kaj iru en la ĝardenon, 
infanoj. La ĉielo klariĝas.
Eleonora Ho, klariĝas! Venu, Benjamin! 
(Prenas lian manon; manenmane ili eliras maldekstre.) 
Elis Ĉu ni baldaŭ povos ĵeti la branĉeton sur la fajron? 
Sinjorino Heyst Ankoraŭ ne! Iom restas! 
Elis Ĉu Lindkvist? 
Sinjorino Heyst Li atendas tie! Sed li estas tre stranga kaj nekompreneble milda; domaĝe nur, ke li estas 
tiel multvorta kaj tiom parolas pri si mem. 
Elis Nun, kiam mi vidis sunradion, mi ne timas 
renkonti la giganton. Li venu! 
Sinjorino Heyst Sed ne incitu lin... La providenco metis nian 
sorton en liajn manojn, kaj la pacemuloj... 
nu, vi scias, kien iras la fieruloj! 
Elis Mi scias!... Aŭdu! Tiujn galoŝojn: lupoj, lup' 
lup' vitŝ! Ĉu li intencas eniri kun ili. Kial ne? 
Estas liaj tapiŝoj kaj mebloj... 
Sinjorino Heyst Elis! Pensu pri ni ĉiuj! 
(Eliras dekstre.) 
Elis Tion mi faras, patrino! 
Lindkvist (eniras de dekstre. Estas iom maljuna, serioza viro kun 
terura aspekto. Li havas grizajn harojn kun surfrunta 
hartufo kaj "huzartemploj". Grandaj nigraj tufaj brovoj. 
Malgrandaj mallongtranĉitaj nigraj vangharoj. Okulvitroj kun nigra kadraĵo, rondaj. Grandaj karneolbrelokoj 
sur la horloĝa ĉeno; kanbastono, en la mano. Nigre vestita kun pelto; cilindra ĉapelo en la mano; altaj botoj kun 
galoŝoj, kiuj knaras. Enirante li scivoleme rigardas Elison 
kaj dum la tuta tempo restas staranta). 
Lindkvist estas mia nomo!
Elis (defendeme) 
Kandidato Heyst la mia!... Bonvolu sidiĝi. 
Lindkvist (sidiĝas sur la seĝon dekstre de la kudrotablo kaj fikse rigardas Elison). 
(Paŭzo.) 
Elis Per kio mi povas servi? 
Lindkvist (solene) 
Hm! - Mi havis la honoron jam hieraŭ vespere anonci mian intencitan viziton; sed je 
plua pripenso mi trovis nedece komenci interparolon pri monaferoj en festotago. 
Elis Ni estas tre dankaj... 
Lindkvist (akre) 
Ni ne estas dankaj! Jes! 
(Paŭzo) 
Nu, antaŭhieraŭ mi okaze vizitis la guberniestron... 
(Paŭzas por vidi, kian impreson la vorto faras al Elis.) 
... ĉu vi konas la guberniestron? 
Elis (senrespekte). 
Mi ne havas la honoron! 
Lindkvist Do vi havos tiun honoron!... Tie ni parolis pri 
via patro! 
Elis Tion mi kredas! 
Lindkvist (prenas paperon el la poŝo kaj metas ĝin sur la tablon). 
Kaj tie mi ricevis tiun ĉi paperon! 
Elis Ĝin mi longe atendis! Sed antaŭ ol ni daŭrigos, mi petas permeson demandi pri io!
Lindkvist (abrupte) 
Bonvolu! 
Elis Kial vi ne transdonas tiun paperon al la oficistoj, tiel ni almenaŭ evitus tiun ĉi turmentan 
kaj malrapidan ekzekuton ? 
Lindkvist Aha, juna viro! 
Elis Juna aŭ ne, mi ne petas kompaton, nur justecon! 
Lindkvist Tiel! Ne kompaton, ne kompaton!... Rigardu 
la paperon, kiun mi metis sur la tablorandon! 
Jen mi re-enmetas ĝin!... Do justecon! Nur 
justecon! Aŭskultu, amiko; iam oni rabis de 
mi, en malagrabla maniero, rabis de mi mian 
monon! Kiam, mi tiam ĝentile skribis al vi kaj 
demandis, kiom da prokrasto vi bezonas, vi 
respondis malĝentile! Kaj traktis min, kvazaŭ 
mi estus procentegisto, kiu volas prirabi vidvinojn kaj senpatrulojn, kvankam ja mi estis la 
prirabito kaj vi apartenis al la rabanta parto. 
Sed, ĉar mi estis pli prudenta, mi respondis 
vian malĝentilan alparolon per ĝentila, sed 
akra! Vi konas mian bluan paperon; ĉu? Mi 
povas meti stampojn sur ĝin, kiam mi volas, 
sed foje mi ne volas! 
(Ĉirkaŭrigardas en la ĉambro.) 
Elis Bonvolu, la mebloj estas al via dispono! 
Lindkvist Mi ne rigardis la meblojn! Mi rigardis, ĉu via 
patrino estas tie ĉi? Verŝajne ŝi amas justecon 
same forte kiel vi!
Elis Mi esperas tion! 
Lindkvist Bone!... Ĉu vi scias, ke via patrino estus submetita al la homa justeco, ĉar ŝi estis konscia 
pri la krima ago, se ĉio estus farita laŭ la justeco, kiun vi tiel alte taksas? 
Elis Sed ne! 
Lindkvist Jes, kaj ankoraŭ ne estas tro malfrue! 
Elis (leviĝas). 
Mia patrino! 
Lindkvist (elprenas alian sed bluan paperon kaj metas ĝin sur la tablan). 
Vidu, nun mi metas tiun ĉi paperon sur la tablon, kaj ĝi efektive estas blua... tamen ankoraŭ mankas stampoj! 
Elis Dio en ĉielo! Mia patrino! Ĉio revenas. 
Lindkvist Jes, mia juna amanto de la justeco, ĉio revenas, ĉio!... Tiel estas!... Se mi nun farus tiun 
demandon al mi: Vi, Anders Johan Lindkvist, 
naskita en malriĉo kaj kreskinta en manko kaj 
laboro, ĉu vi rajtas en via maljunaĝo forpreni 
de vi kaj viaj infanoj, rimarku: viaj infanoj, 
tiun monon, kiun vi per diligento, pripenso 
kaj rezignoj, rimarku: rezignoj, kolektis oeron 
post oero? Kion vi farus, Anders Johan Lindkvist, se vi volus esti justa? Vi prirabis neniun, 
sed se ŝajnas al vi malagrable, ke oni prirabis 
vin, vi ne povos plu loĝi en urboj, ĉar neniu 
volas saluti la senkompatulon, kiu repostulis 
la sian. Ĉu vi do vidas, ke ekzistas kompato,
kiu estas kontraŭ la justeco, kaj super ĝi!... 
Tio estas la graco! 
Elis Vi pravas, prenu ĉion! Ĝi apartenas al vi! 
Lindkvist Mi rajtas, sed mi ne kuraĝas! 
Elis Mi pensos pri viaj infanoj kaj ne plendos! 
Lindkvist (enpoŝigas la paperon) 
Bone! Do ni re-enmetos la bluan paperon!... 
Nun ni faru pluan pagon! 
Elis Pardonu... ĉu oni vere intencas akuzi mian 
patrinon? 
Lindkvist Nun ni faru pluan pagon, unue! Vi do ne konas la guberniestron persone? 
Elis Ne, kaj mi ne volas koni lin! 
Lindkvist (elprenas la bluan paperon kaj gestas per ĝi) 
Ne tiel, ne tiel!... Vidu, la guberniestro estis 
junaĝa amiko de via patro, kaj li deziras konatiĝi kun vi. Ĉio revenas, ĉio! Ĉu vi ne volas 
viziti lin? 
Elis Ne! 
Lindkvist La guberniestro... 
Elis Ni prenu alian temon? 
Lindkvist Estu ĝentila al mi, ĉar mi estas sendefenda... 
nome vin subtenas la publika opinio sed min 
nur la justeco. Kion vi havas kontraŭ la guberniestro? Li ne ŝatas biciklojn kaj popolajn altlernejojn, tio apartenas al liaj malgrandaj 
apartaĵoj. Ni ne bezonas precize respekti la 
apartaĵojn, sed ni preteriru ilin, preteriru kaj
tenu nin al la ĉefaferoj, inter homo kaj homo! 
En la grandaj krizoj de la vivo ni devas akcepti 
unu la alian kun mankoj kaj malfortecoj, engluti kun haŭto kaj haroj!... Iru al la guberniestro! 
Elis Neniam! 
Lindkvist Ĉu vi estas tia homo! 
Elis (decide) 
Jes, tia! 
Lindkvist (leviĝas kaj komencas iri tien kaj reen sur la planko kun 
siaj knarantaj botoj, gestante per la blua papero). 
Malfacila afero! Malfacila!... Nu, do mi komencu de alia flanko!... Venkema persono intencas akuzi vian patrinon. Tion vi povas malebligi! 
Elis Kiel? 
Lindkvist Iru al la guberniestro! 
Elis Ne! 
Lindkvist (aliras kaj kaptas la ŝultrojn de Elis) 
Do vi estas la plej aĉa homo, kiun mi en mia 
vivo renkontis! Kaj nun mi mem iros al via patrino! 
Elis Ne iru! 
Lindkvist Ĉu vi do volas iri al la guberniestro? 
Elis Jes! 
Lindkvist Diru ankoraŭfoje, kaj pli laŭte! 
Elis Jes! 
Lindkvist Do tiu afero estas klara!
(Transdonas la bluan paperon.) 
Tie estas tiu papero! 
Elis (prenas la paperon sen legi) 
Lindkvist Poste ni havas numeron du; kiu estis numero unu!... Ĉu ni sidiĝu! . . . 
(ili sidiĝas kiel antaŭe.) 
Vidu, se ni nur iras renkonte unu al la alia, la 
vojo mallongiĝas per duono!... Numero du! 
... Estas tiu ĉi bonhavpostulo pri viaj hejmaĵoj! 
... Jes, neniujn iluziojn, ĉar mi nek povas nek 
volas fordonaci la komunan posedaĵon de mia 
familio! Mi devas havi mian bonhavon ĝis la 
lasta oero. 
Elis Tion mi komprenas! 
Lindkvist Aha, tion vi komprenas? 
Elis Mi ne intencis ion ofendan 
Lindkvist Ne, mi komprenas tion. 
(levas la okulvitrojn kaj fiksrigardas Elison.) 
... La lupo! Gluanta, lupo! Vergoj, vergoj! Kaj 
la karnoruĝa karneolo; la giganto el la montoj, 
kiu ne manĝas infanojn, nur timigas ilin! Mi 
timigos vin, jes, tiel ke vi freneziĝos. La valoron de ĉiu meblopeco mi elpremos... mi havas la liston tie ĉi en la poŝo, kaj se mankos iu 
sola peco, tiam vi iros en lokon, kie lumos nek 
la suno nek Cassiopeja! Jes, mi povas manĝi 
infanojn kaj vidvinojn, kiam oni incitas min, 
kaj la publika opinio? pah ĝi... mi nur transloĝiĝos al alia urbo!
Elis (ne povas respondi) 
Lindkvist Vi havis, amikon, kiu nomiĝis Petro, Petro 
Holmblad. Li estis lingvisto kaj via lernanto en 
lingvoj. Sed vi volis fari ian profeton el li... 
Nu, li estis malfidela; du fojojn kriis la koko, 
ĉu ne? 
Elis (silentas) 
Lindkvist La homa naturo estas nefidinda kiel la aĵoj kaj 
la pensoj; Petro estis malfidela, tion mi ne neas, kaj ne defendas lin. En tiu punkto! Sed la 
homa koro estas senfunda, kaj tie kuŝas oro 
kaj skorio intermikse! Petro estis por vi malfidela amiko, sed tamen amiko! 
Elis Malfidela... 
Lindkvist Malfidela, jes, sed tamen amiko! Tiu malfidela 
amiko sen via scio faris al vi grandan amikan 
servon. 
Elis Ankaŭ tio! 
Lindkvist (tiras sin pli proksimen al Elis) 
Ĉio revenas, ĉio! 
Elis Ĉio malbona, jes! Kaj rekompenco por bono 
estas malbono! 
Lindkvist Ne ĉiam; ankaŭ la bono revenas! Kredu min! 
Elis Verŝajne mi devas, alie vi elturmentus mian 
vivon el mi! 
Lindkvist Ne la vivon, sed la fieron kaj la malicon mi elpremos el vi! 
Elis Daŭrigu!
Lindkvist Petro faris al vi servon, mi diris! 
Elis Mi ne volas akcepti servojn de tiu homo! 
Lindkvist Ĉu ni nun denove estas tie!... Aŭskultu! Per 
perado de via amiko Petro la guberniestro estas persvadita pledi por via patrino! Tial vi devas skribi leteron al Petro por danki lin! Promesu tion! 
Elis Ne! Kiun ajn homon en la mondo sed lin ne! 
Lindkvist (tiras sin pli proksimen) 
Mi do ree premu vin... Jen, vi havas monon 
en la banko! 
Elis Nu, kio koncernas vin! Mi tamen ne respondecas pri la ŝuldoj de mia patro! 
Lindkvist Tiel! Tiel! Ĉu vi ne kunestis kaj manĝis kaj 
trinkis, kiam oni en tiu ĉi domo elspezis la 
monon de miaj infanoj ? Respondu! 
Elis Tion mi ne povas nei. 
Lindkvist Kaj ĉar la mebloj ne sufiĉas por pagi la ŝuldon, 
vi tuj skribu ĉekon pri la resto - la sumon vi 
konas. 
Elis (frakasita) 
Ankaŭ tio! 
Lindkvist Ankaŭ tio! Bonvolu skribi! 
Elis (leviĝas, elprenas la ĉeklibron kaj skribas ĉe la skribotablo) 
Lindkvist Skribu ĝin por vi aŭ ĝirato! 
Elis Tamen ne sufiĉos!
Lindkvist Do vi devas iri por prunti la reston! Ĉiun oeron vi devas havi! 
Elis (transdonas la ĉekon al Lindkvist) 
Jen ĉio, kion mi posedas! Estas mia somero 
kaj mia fianĉino; pli mi ne havas por doni! 
Lindkvist Mi ja diris, ke do vi devas prunti! 
Elis Ne estas eble! 
Lindkvist Do serĉu garantianton! 
Elis Neniu volas garantii por iu Heyst! 
Lindkvist Kiel ultimaton mi donos al vi ĉu alternativojn: 
Danku Petron, aŭ pagu la tutan sumon! 
Elis Mi ne volas interrilati kun Petro. 
Lindkvist Vi estas la plej aĉa homo, kiun mi konas! Per 
simpla ago de ĝentileco vi povas savi la hejmon de via patrino kaj la vivrimedojn por via 
fianĉino, sed vi ne faras tion! Devas ekzisti 
motivoj, kiujn vi ne volas diri! Kial vi malamas 
Petron? 
Elis Mortigu min, sed ne turmentu min plu! 
Lindkvist Vi estas ĵaluza al li! 
Elis (skuas la ŝultrojn) 
Lindkvist Estas tiel!... 
(Leviĝas kaj iras sur la planko. Paŭzo.) 
Ĉu vi legis la matenan gazeton? 
Elis Jes, bedaŭrinde! 
Lindkvist La tutan gazeton? 
Elis Ne, ne la tutan!
Lindkvist Aha!... Tiel? Do vi ne scias, ke Petro fianĉiĝis? 
Elis Tion mi ne sciis! 
Lindkvist Kaj ne al kiu? Divenu! 
Elis Kiel... 
Lindkvist Li fianĉiĝis al fraŭlino Alice, kaj la afero pretiĝis hieraŭ vespere en koncerto, kie via fian- 
ĉino aperis kiel peranto! 
Elis Kial tiel sekrete? 
Lindkvist Ĉu du junaj homoj ne rajtas havi siajn korsekretojn malgraŭ vi? 
Elis Kaj por ilia feliĉo mi devis suferi tiujn turmentojn? 
Lindkvist Jes! Ili, kiuj suferis por doni feliĉon al vi!... Via 
patrino, via patro, via fianĉino, via fratino... 
Sidiĝu, kaj mi rakontos al vi historion, tre 
mallonge! 
Elis (sidiĝas nevolonte) 
(Dum la antaŭa kaj sekvonta scenoj klariĝas ekstere.) 
Lindkvist Estis antaŭ kvardek jaroj proksimume! Mi venis kiel junulo al la ĉefurbo, sola, nekonata kaj 
sen konatoj, por serĉi laboron. Mi posedis nur 
unu taleron, kaj estis malluma vespero. Ĉar 
mi ne konis malkaran hotelon, mi demandis 
preterpasantojn; sed neniu respondis. Kiam 
mia malespero kulminis, venis viro kaj demandis, kial mi ploras - nome mi ploris. Mi 
rakontis al li pri mia mizero! Tiam li reiris sian 
vojon, akompanis min al hotelo kaj konsolis
min per afablaj vortoj. Kiam mi trairis la vestiblon, oni malfermis butikan vitropordon, kiu 
puŝis mian kubuton, kaj la vitro rompiĝis. La 
furioza butikisto kaptis min kaj postulis pagon, aŭ li vokos la policon. Imagu mian malesperon, kaj antaŭ mi nokto sur la strato! - La 
bonvola nekonato, kiu vidis la tumulton, intervenas, faras al si la penon voki la policon 
kaj savas min! . . . Tiu viro - estis via patro!... 
Tiel ĉio revenas, ankaŭ la bono. Kaj pro via 
patro... mi forstrekis mian bonhavon!... Tial 
... akceptu tiun ĉi paperon, kaj konservu ĉi 
tiun ĉekon! 
(Leviĝas.) 
Ĉar vi nur malfacile diras dankon, mi tuj foriros, precipe ĉar danko ĝenas min! 
(Proksimiĝas al la fonpordo.) 
Anstataŭe tuj iru al via patrino kaj liberigu ŝin 
de maltrankvilo! 
(Forigan geston al Elis, kiu volas proksimiĝi al li.) 
Iru! 
Elis (elrapidas dekstre) 
 
(La fonpordoj malfermiĝas. Eleonora kaj Benjamin envenas, trankvilaj sed seriozaj; haltas teruritaj, kiam ili ekvidas Lundkvist.)
Lindkvist Nu, etuloj, eniru kaj ne timu... Ĉu vi scias, kiu 
estas, mi? .. 
(Per ŝanĝita voĉo.) 
Mi estas la giganto el la montoj, kiu timigas 
infanojn! Muh! Muh!... Sed mi ne estas dan- 
ĝera! - Venu, Eleonora! 
(Prenas ŝian kapon inter siaj manoj kaj rigardas en ŝiajn 
okulojn.) 
Vi havas la bonajn okulojn de via patro, kaj li 
estis bona homo - sed malforta! 
(Kisas ŝian frunton.) 
Tiel! 
Eleonora Ho, li parolas bone pri patro! Ĉu iu povas 
pensi bone pri li? 
Lindkvist Tion povas mi! Demandu fraton Elis! 
Eleonora Do vi ne povas voli malbonon al ni! 
Lindkvist Ne, mia kara infano! 
Eleonora Nu, sed helpu nin do! 
Lindkvist Infano, mi ne povas liberigi vian patron de la 
puno, nek Benjaminon de la latinskribo... sed 
la alia jam estas helpita. La vivo ne donas ĉion 
kaj nenion senpage. Tial vi helpu min, ĉu vi 
volas tion? 
Eleonora Kion povas fari mi, kompatinda? 
Lindkvist Kiu dato estas hodiaŭ? Rigardu! 
Eleonora (prenas la kalendaron de la muro) 
Estas la deksesa! 
Lindkvist Bone! Antaŭ la dudeka vi devas igi fraton Elis
fari viziton al la guberniestro kaj skribi leteron 
al Petro. 
Eleonora Nur tion! 
Lindkvist Ho, infano! Sed se li preterlasos tion, tiam venos la giganto kaj diros Muh! 
Eleonora Kial la giganto venas por timigi la infanojn? 
Lindkvist Por ke la infanoj fariĝu bonaj! 
Eleonora Estas vere! La giganto pravas! 
(Kisas la peltmanikon de Lindkvist.) 
Dankon, kara giganto! 
Benjamin Sed vi devas diri "sinjoro Lindkvist"! 
Eleonora Ne, tiu nomo estas tiel ordinara... 
Lindkvist Ĝis revido, infanoj! Nun vi povas ĵeti la bran- 
ĉeton sur la fajron! 
Eleonora Ne, ĝi restu tie, ĉar la infanoj estas tiel forgesemaj. 
Lindkvist Kiel bone vi konas la infanojn, etulino! 
(Foriras.) 
Eleonora Ni povos iri en la kamparon, Benjamin! Post 
du monatoj! Ho, se ili volus iri rapide! 
(Ŝiras slipojn de la kalendaro kaj ŝutas ilin en la sunstrion, kiu falas en la ĉambron.) 
Vidu, kiel pasas la tagoj! Aprilo! Majo! Junio! 
Kaj la suno lumas sur ĉiujn! Vidu!... Nun 
danku Dion, kiu ebligis al ni iri al la kamparo! 
Benjamin (kaŝiĝeme) 
Ĉu mi ne povas diri tion silente?
Eleonora Jes, vi povas diri ĝin silente! Ĉar nun la nuboj 
estas for, kaj tiam ĝi estas aŭdebla en la alto! 
 
(Kristina envenis de maldekstre kaj haltis. Elis kaj Sinjorino Heyst de dekstre. Kristina kaj Elis iras kun afablaj 
mienoj unu al la alia, sed la kurteno falas, antaŭ ol ili 
renkontiĝas.)


