
JANE EYRE 
Ĉapitro I. 
Estis neeble promeni tiun tagon. Kvankam en la mateno 
ni jam promenis ĉirkaŭ unu horo inter la senfoliaj arbetaĵoj (sinjorino Reed kutime frue tagmanĝis, kiam ŝi ne havis 
gastojn) la malvarma vintrovento estis pelinta al ni tian penetrantan malvarmigan pluvadon kaj tiajn pezajn nubojn, ke 
plua promenado sur la kampo estiĝis tute neebla. 
Mi ĝojis pro tio, ĉar mi ne amis longajn promenadojn, precipe en malvarma posttagmezo. Estis al mi terure, veni hejmen kun glaci-malvarmaj manoj kaj piedoj, afliktita de la riproĉoj de Bessie, la vartistino, kaj humiligita de la scio, ke 
korpe mi malsuperis al Eliza, John kaj Georgiana Reed. 
La nomitaj Eliza, John kaj Georgiana nun staris ĉirkaŭ sia 
patrino en la salono: ŝi kuŝe sidis sur kanapo ĉe la fajro, kaj 
kun siaj gekaruloj ĉirkaŭ si (kiuj alterne interdisputis aŭ ploris) ŝi aspektis perfekte feliĉa. Ŝi malpermesis al mi aliĝi al la 
grupo, dirante ke "ŝi bedaŭras esti devigata teni min je kelka distanco; sed ĝis kiam ŝi aŭdos de Bessie, kaj ankaŭ rimarkos mem, ke mi faras mian plejeblon por akiri pli agrablan kaj 
pli infanan karakteron kaj pli decajn kaj vivajn manierojn - 
kaj se mi estiĝus pli natura, - ke ŝi vere devas rifuzi al mi la 
privilegiojn destinitajn al kontentaj, feliĉaj infanoj." 
"Kion do Bessie diris, ke mi malbonfaris?" demandis mi. 
"Jane, mi ne ŝatas infanojn, kiuj ĉiam ĉikanas aŭ demandas, krome tute ne decas al infano riproĉi pli aĝajn homojn. 
Ie sidiĝu kaj silentu, ĝis vi povos diri ion pli plaĉan." 
Flanke de la salono estis eta matenmanĝejo kaj tien mi 
ŝteliris. En tiu ĉambreto staris libroŝranko kaj baldaŭ mi ser- 
ĉis libron kun multaj bildoj. Mi sidiĝis sur la fenestra niĉo, 
krucis la krurojn sub mi kiel turko, kaj, preskaŭ tute tirferminte la ruĝajn lanajn kurtenojn, mi troviĝis en duobla soleco. 
Faldoj de skarlata drapiraĵo malhelpis al mi la elvidon dekstren; maldekstre estis la klaraj fenestrovitroj, min protektantaj kontraŭ la malluma novembra tago, sed ne apartigantaj 
min de ĝi. 
Foliumante mian libron, mi tiam kaj tiam atente rigardis la 
aspekton de tiu vintra posttagmezo. En la malproksimo mi rimarkis nur grizajn nebulon kaj nubojn; tute proksime kuŝis 
malseka herbejo kaj staris ventege skuataj arbetaĵoj dum la 
pluvo seninterrompe kaj sovaĝe rapidis antaŭen pro la subitaj, fortaj kaj bruegantaj ventpuŝegoj. 
Mi reprenis mian libron. - Priskribo pri britaj birdoj de 
Bewick -; malmulte min interesis, kio estis presita pri ili; 
malgraŭ tio mi trovis kelkajn enkondukajn paĝojn, kiujn mi, 
kvankam infano, ne povis preteratenti. 
Tio estis la paĝoj, kiuj rakontis pri la lokoj, vizitataj de la 
akvobirdoj; pri la solecaj ŝtonegoj kaj promontoroj, nur loĝataj de ili; pri la marbordo de Norvegujo, kie kvazaŭ kuŝas dise 
semitaj insuloj de la plej suda ekstremaĵo de Lindesnes aŭ 
Naeset, ĝis Nordkabo. 
"Kie la norda Ocean' kun grandaj turniĝadoj 
Boladas ĉirkaŭ la insuloj nudaj kaj malgajaj,
De l' malproksima Thule1 kaj la ondoj Atlantikaj 
Sin ĵetas inter la Hebridojn uraganajn." 
Mi ankaŭ ne povis ne atenti pri tio, kio estis presita pri la 
senŝirmaj marbordoj de Laplando, Siberio, Spicbergo, Novaja 
Zemlja, Islando, Grenlando kaj la tuta vasta regiono de la 
Norda poluso; kaj tiuj solecaj, malĝojigaj regionoj, tiu loko de 
glacio kaj neĝo, kie nerompeblaj Alpaj-altegaj glaciejoj kunamasiĝintaj dum nekalkuleblaj vintroj ĉirkaŭas la Poluson, kaj 
sentigas sian eksterordinaran malvarmegon per milobla terureco. 
Pri tiuj ŝajne senvivaj kaj blankaj regionoj mi formis propran malklaran ideon, kiaj estas ĉiuj duone komprenataj imagoj, kiuj tiel imprese vagadas en cerbo de infano. La enkondukajn parolojn mi rilatigis kun la bildoj, kiuj sekvis ilin, ili 
klarigis al mi la rokon, kiu solece leviĝis el la ŝaŭmantaj ondoj, ili klarigis la pecetigitan boaton, ĵetitan sur la marbordon; 
la malvarman fantomaspektan lunon, kiu rigardis malsupren 
de inter la nuboj sur rompiĝintan funden irantan ŝipon. Mi 
ne povas diri, kiaj sentoj vagadis trans la solecan tombejon 
kun ĝia rekte staranta tombŝtono kun surskribo; ĝia krado, 
ĝiaj du arboj, la malalta horizonto, ĉirkaŭita de ruina muro 
kaj la ĵus-leviĝanta luno, atestanta ĉi tiun vesperan horon. 
Mi kredis, ke la du ŝipoj, surpriz-atakitaj de senventeco sur 
la glaciiĝinta maro, estis fantomŝipoj. Apenaŭ mi kuraĝis rigardi la diablon, kiu dors-alligas al si la ŝteliston, ĉar tiu vidaĵo timigis min. Sammaniere timigis min la kornhava monstro, sidanta je kelka distanco sur roko kaj rigardanta malproksiman aron ĉirkaŭ pendigilo. 
1 Ultima Thule
Ĉiu bildo enhavis rakonton, ofte plenmisteran por mia ankoraŭ nematuriĝintaj imago kaj sorto, sed plej interesan. Ili 
estis tiel interesaj kiel la rakontoj kelkfoje faritaj de Bessie en 
vintrovesperoj, kiam ŝi okaze estis en bona humoro, ĉar multfoje kiam ŝi estis metinta sian gladilbreton apud la fajrolokon 
de la infanĉambro, ni eksidis ĉirkaŭ ŝi kaj dum ŝi gladis la 
puntaĵon de sinjorino Reed kaj la bordojn de ŝia noktotufo, 
ŝi rakontis al ni amscenojn kaj aventurojn, ĉerpitajn el malnovaj rakontoj, fabeloj kaj ankoraŭ pli malnovaj baladoj. 
Kun Bewick sur mia genuo, mi sentis min momenton feli- 
ĉa, tio estas: feliĉa kiel mi povis esti. Mi nur timis esti ĝenata kaj tio tre baldaŭ okazis. La pordo de la matenmanĝejo 
malfermiĝis. 
"Bu! malĝojulino!" kriis la voĉo de John Reed; subite li eksilentis: ŝajne li rimarkis, ke neniu estas en la ĉambro. 
"Pro la diablo, kie ŝi estas?" li diris plue. 
"Lizi, Georgi!" li vokis al siaj fratinoj. 
"Jane ne estas ĉi tie; diru al patrino, ke ŝi iris eksteren en 
la pluvon - - la sentaŭgulino!" 
"Feliĉe, ke mi tirfermis la kurtenon," pensis mi, kaj kore mi 
deziris, ke li ne malkovru mian kaŝejon: kaj John Reed ne 
estus malkovrinta ĝin, ĉar li estis nek vigla por ion malkovri, nek vigla pri kompreno, sed Eliza aperigis sian kapon ĉe la 
pordo kaj tuj ŝi diris: "sendube ŝi sidas sur la fenestra niĉo, 
Jack." 
Tuj mi elsaltis el mia kaŝejo, ĉar min tremigis la ideo, ke la 
nomita Jack tiros min el ĝi. 
"Kion vi volas?" mi demandis malsperte-indiferente. 
"Ĉu vi ne povas diri: kion vi deziras de mi, juna sinjoro 
Reed?" respondis li. "Mi deziras, ke vi venu ĉi tien," kaj eksidante sur apogseĝon, li geste ordonis al mi tuj ekstari antaŭ 
li. 
John Reed estis lernej-knabo dekkvarjara, kvar jarojn pli 
aĝa ol mi, ĉar mi estis nur dekjara; li estis altkreska kun malhela malsanaspekta larĝa vizaĝo, maldelikataj trajtoj, pezaj 
korpomembroj kaj grandaj kapo, piedoj kaj manoj. Li estis 
englutemulo, kio faris lin galeca kaj malsanokula kaj liajn 
vangojn malelastaj. Reale li nun devus esti en la lernejo, sed 
lia patrino dum du monatoj ne sendis lin tien, pro lia malforta 
sanstato. Sinjoro Miles, la lernejestro, estis certiginta, ke lia 
sano estus pli bona, se la patrino ne sendus al li tiom da dol- 
ĉaĵoj kaj kuketoj; sed la patrina koro ne samopiniis kun tia 
kruela certigo kaj estis pli inklina al la civilizita ideo, ke la 
paleco de John devenas de la tro multa studado kaj eble de 
nostalgio. 
John ne tre amis siajn patrinon kaj fratinojn kaj min li malamis. Li kolerincitis kaj punis min, ne du aŭ tri fojojn en semajno, nek unu aŭ du fojojn ĉiutage, sed sen interrompo; ĉiu 
parto de mia korpo timis lin kaj ĉiu muskolo sur miaj membroj kuntiriĝis, kiam li alproksimiĝis al mi. Kelkfoje mi preskaŭ freneziĝis de la timo, kiun li al mi inspiris, ĉar mi havis 
neniun, al kiu mi povis min direkti por peti protekton, ĉu pro 
liaj minacoj, ĉu pro liaj punoj. 
La servistaro prefere ne riskis la koleron de sia juna mastro, protektante min kontraŭ li, kaj sinjorino Reed estis surdmuta pri ĉio tio. Neniam ŝi vidis, ke li min batis, nek aŭdis, ke 
li insultis min, kvankam li faris tion de tempo al tempo en ŝia 
ĉeesto; sed plej ofte li tion faris malantaŭ ŝia dorso. 
Laŭkutime mi obeis lin kaj iris al lia seĝo. Almenaŭ dum tri 
minutoj li eligis al mi sian langon, tiel malproksimen, ke estis miraklo, ke li ne difektis ĝiajn radikojn. Mi sciis, ke li estas tuj batonta min kaj tremante pro la bato, mi pensis pri la 
naŭza malbela vizaĝo de la batonto. Mi ne scias, ĉu li povis 
diveni miajn pensojn, kiam li min rigardis. Dirante nenion, li 
subite kaj forte batis. Mi ŝanceliĝis kaj retrovinte la egalpezon, mi posteniĝis kelkajn paŝojn de lia seĝo. 
"Jen ricevu, katino, pro via senpripenseco kaj pro la respondo, kiun vi ĵus donis al mia patrino," li diris, "kaj pro la 
maniero en kiu vi tiel ŝtele vin kaŝis malantaŭ la kurteno kaj 
pro la maniero en kiu vi rigardis min antaŭ kelkaj minutoj!" 
Mi jam longe alkutimiĝis al la insultoj de John Reed, kaj 
neniam pensis pri tio, ke mi respondu lin; sed la penso, kiel 
mi eltenos la baton, kiu sekvos ĉi tiun insulton, tute min okupis. 
"Kion vi faris malantaŭ tiu kurteno?" demandis li. 
"Mi legis." 
"Montru al mi la libron!" 
Mi iris al la fenestra niĉo por preni la libron. 
"Vi ne rajtas tuŝi niajn librojn. Vi estas tute dependa de ni, 
diras mia patrino; vi ne havas monon, via patro postlasis al vi 
nenion; en realo vi devus almozpeti kaj ne loĝi en la sama 
domo kun infanoj de riĉuloj kaj ricevi la saman manĝon, kian 
ni ricevas, kaj porti vestojn, kiujn mia patrino pagas. Mi instruos al vi tiel disĵeti miajn librojn; ĉar ili estas miaj libroj; la 
tuta domo apartenas al mi, tio estas: post unu jaro. Ekstaru 
ĉe tiu pordo malproksime de la spegulo kaj fenestroj." 
Mi obeis, komence tute ne komprenante, kion li intencas; 
sed kiam mi vidis, ke li levas la libron, celante per ĝi kaj ĵetonta ĝin al mia kapo, mi vole nevole flanken saltis eligante krion 
de teruro, sed ne sufiĉe rapidmove, ĉar subite la ĵetita libro
min trafis. Mi falis per la kapo kontraŭ la pordo kaj estis vundita. Sango elfluis el la vundo kaj mi sentis teruran doloron. 
Mia angoro pasis, sed aliaj sentoj sekvis. 
"Malica, kruela knabo!" kriis mi, "vi estas murdisto, vi estas sklavopelisto, - vi similas la romanajn imperiestrojn!" 
Mi antaŭe legis la romanan historion de Goldsmith kaj formis al mi propran ideon pri Nero, Kaligula kaj aliaj imperiestroj. Mi estis farinta komparojn, kiujn mi neniam eldiris, 
kaj kiujn mi neniam tiel laŭte kuraĝis eldiri. 
"Kion!? Kion!?" kriis li. "Ĉu vi tion diras al mi? Ĉu vi aŭdis 
tion, Eliza kaj Georgiana? Mi iros diri tion al patrino, sed antaŭe..." -Li rapidis al mi; mi sentis, kiel li kaptis miajn harojn kaj ŝultrojn: sed nun li staris antaŭ malesperanta turmentitino. Mi vere rigardis en li tiranon kaj murdiston. Mi 
sentis, ke sangogutoj ruliĝas de mia kapo sur la kolon kaj mi 
sentis akran doloron. Tiuj sentoj momenton regis min kaj mi 
defendis min senespere. Mi ne memoras, kion faris miaj manoj, sed li nomis min "rato! rato! " kaj kriis kiel eble plej laŭ- 
te. 
Lia savo estis proksime. Eliza kaj Georgiana venigis sinjorinon Reed kaj ŝi aperis sur la scenejo, sekvata de Bessie kaj 
de la servistino Abbot. Ni estis disapartigitaj kaj mi aŭdis diri:: 
"Kara ĉielo! Kia furio; tiel ataki la junan sinjoron John!" 
"Ĉu vi iam vidis tian furiozon?" 
Kaj sinjorino Reed parolis plue: "Konduku ŝin en la ruĝan 
ĉambron kaj ŝlosu post ŝi la pordon." Tuj kvar manoj kaptis 
min kaj mi estis portata supren.
Ĉapitro II. 
Mi kontraŭbatalis dum mi estis portata supren, io tia ĝis 
tiu tempo ankoraŭ neniam okazis, kaj krome estis io, 
kio pligrandigis la malbonan opinion, kiun havis pri mi Bessie kaj fraŭlino Abbot. Mi estis ekster mi mem, mi bone sciis, 
ke unu momento de ribelo ĉiam kaŭzos al mi ĉiajn punojn, 
kaj kiel ĉiu alia ribelanta sklavo, mi en mia malespero decidis defendi min kiel eble plej forte. 
"Firme tenu ŝiajn brakojn, fraŭlino Abbot, ŝi ja similas sovaĝan katon." 
" Fi do, fi do!" kriis la servistino, "kia hontinda konduto, 
kuraĝi bati la junan sinjoron, kaj eĉ la filon de via bonfarantino! Li ja estas via juna mastro!" 
"Mastro!? Ĉu li estas mia mastro? Ĉu mi estas lia servistino ...?" 
"Ne, vi estas ankoraŭ pli malmulte ol servistino, ĉar vi faras nenion por via manĝo. Sidiĝu tie kaj pripensu vian netaŭgecon." 
Ili sukcesis porti min en la ĉambron indikitan de sinjorino 
Reed kaj tie ili sidigis min sur seĝeton. Mia unua klopodo 
estis tuj forsalti de ĝi kiel risorto; sed la kvar manoj tuj residigis min. 
"Se vi ne kviete sidos, mi estos devigata ligsidigi vin," diris Bessie. "Fraŭlino Abbot, pruntedonu al mi vian ŝtrumprubandon; mian ŝi tuj rompus."
Fraŭlino Abbot paŝis flanken por senigi sian dikan kruron 
de la petita ŝtrump-rubando. Tiuj preparoj por ligi min kaj la 
honto devenanta de tio, iom kvietigis mian ekscitecon. 
"Ne ligu min!" mi kriis, "mi kviete sidos". Por konvinki ilin 
pri tio, mi kaptis ambaŭmane la seĝeton. 
"Estas plej saĝe tion fari," diris Bessie; kaj kiam ŝi estis certa pri tio, ke vere mi kvietiĝis, ŝi ellasis min; poste ŝi kaj fraŭ- 
lino Abbot ekstaris antaŭ mi kun krucumitaj brakoj kaj ambaŭ fikse rigardis min, kvazaŭ dubante, ĉu mi perdis la prudenton. 
"Ion tian ŝi ankoraŭ neniam faris," diris Bessie fine, turnante sin. 
"Sed tia estas ŝia karaktero," respondis la alia. "Mi jam pli 
ol unu fojon diris al la sinjorino, kion mi opinias pri tiu infano, kaj la sinjorino tute opinias kiel mi." 
"Ŝi ŝpinas malicaĵojn, neniam mi vidis knabinon de ŝia aĝo, 
kiu estas tiel trompkaŝema." 
Bessie respondis nenion; sed post kelka tempo ŝi diris al 
mi: 
"Vi devas pripensi kiel danka vi estu al la sinjorino. Ŝi nutras vin, kaj se ŝi ne plu zorgos pri vi, tiam vi devos iri en la 
malriĉulejon." 
Mi havis nenion por respondi al tiuj paroloj, ĉar ili tute ne 
estis por mi io nova; la plej unuaj rememoroj de mia vivo enhavis tiajn diraĵojn. La riproĉo, ke mi estas tute dependa, estis 
al mi io malklara, ĉiam resonanta en miaj oreloj tre dolorige, 
sed kiun ĝis nun mi duone komprenis. 
Fraŭlino Abbot parolis plue: 
"Kaj precipe ne imagu, ke vi estas egalulino de la junaj 
fraŭlinoj kaj de la juna sinjoro, ĉar la sinjorino havis la bonecon eduki vin. Ili poste ricevos herede multege da mono, kaj 
vi ricevos tute nenion. Mi tial konsilas al vi esti humila kaj 
peni esti kontenta." 
Kaj Bessie parolis plue akravoĉe: "Ĉio, kion ni diras al vi, 
estas por viaj propraj bono kaj profito. Vi devas fari vian eblon esti utila kaj agrabla, tiam vi eble havos ĉi tie bonan hejmon; sed la sinjorino forpelos vin, se vi fariĝos eksplodema 
kaj malbonkonduta." 
"Krom tio," diris fraŭlino Abbot, "Dio punos vin; Li povus 
mortigi vin meze de via kolero kaj kien vi tiam iros? Nu, Bessie, ni foriru kaj lasu ŝin sola. Mi ne dezirus havi ŝian koron 
eĉ se oni riĉigus min. Preĝu post kiam vi rekvietiĝos, Jane, ĉar 
se vi ne pentos, malica spirito povus tra la kamentubo malsupreniri por forkonduki vin." 
Ili foriris kaj ŝlosis post si la pordon. 
La ruĝa ĉambro estis gastoĉambro, kie malofte aŭ neniam 
iu dormis. Ĝi estis nur uzata, kiam okaze venis en la Gateshead-kastelon aro da vizitantoj kaj kiam estis necese uzi 
ĉiujn dormejojn, kiujn posedis la kastelo. Ligna lito, kun masivaj mahagonaj kolonoj, kaj ĉirkaŭita de malhele-ruĝaj kurtenoj el damasko, staris kiel tabernaklo en la mezo; la du 
grandaj fenestroj kun la daŭre fermitaj ĵaluzioj estis duone 
kovritaj per festonoj el la sama ŝtofo; la planka tapiŝo estis 
ruĝa; la tablo ĉe la pieda parto de la lito estis kovrita per fajre ruĝa tuko; la muroj estis kapreol-koloraj kun violkolora 
nuanco; la vestoŝranko, la tualetotablo, la seĝoj estis el malhele polurita malnova mahagono. El ĉi tiuj profundaj ombroj 
leviĝis alte kaj brile iuj sur aliaj, la matracoj kaj kusenoj de la 
lito, kovritaj de neĝblanka "marseille"-kovrilo. Iom pli malakre konturiĝis grandega remburita brakseĝo, ankaŭ blanka
kaj kun piedbenketo ĉe la kapa parto de la lito kaj kiu, kiel 
ŝajnis al mi, aspektis kiel malbrilkolora trono. 
Estis malvarmete en tiu dormejo, ĉar nur malofte ĝi estis 
fajre varmigita; estis silente tie, ĉar ĝi kuŝis tiel malproksime 
de la infanĉambro kaj kuirejo; grava ĝi estis, ĉar tiel malofte 
oni ĝin eniris. Nur la laboristino venis tien sabate por forigi 
la polvon amasiĝintan dum tuta semajno sur la speguloj kaj 
mebloj. 
Krom tio sinjorino Reed tiam kaj tiam ĝin eniris por kontroli la enhavon de certa sekreta tirkesto en la vestoŝranko, 
enhavanta diversajn pergamenojn, juvelojn kaj miniaturan 
portreton de ŝia mortinta edzo; kaj en tiuj lastaj vortoj sin 
kaŝis la tuta sekreto de la ruĝa ĉambro - la sorĉvortoj, kiuj 
allogis tiel malmultajn vizitantojn al ĉi tiu ĉambro malgraŭ 
ĝia graveco. 
Sinjoro Reed mortis antaŭ naŭ jaroj kaj en ĉi tiu ĉambro li 
elspiris sian lastan elspiron, ĉi tie li kuŝis sur la pomp-lito; kaj 
de tie lia ĉerko estis forportita de funebraĵistoj; kaj post tiu 
tago sento de malgaja konsterno retenis ĉiun viziti ĝin ofte. 
La loko sur kiu Bessie kaj la akrehumora fraŭlino Abbot estis kvazaŭ najlintaj min, estis malalta kanapo, staranta apud 
marmora kamen-breto. Antaŭ mi leviĝis la lito; ĉe la dekstra 
flanko staris la alta malhela vestoŝranko kun malklaraj lumnuancoj, kiuj daŭre ŝanĝis la koloron de la paneloj. 
Ĉe mia maldekstra flanko estis la duone kovritaj fenestroj; 
granda spegulo inter ĉi tiuj lastaj reflektis la gravecon de la 
lito kaj de la ĉambro. Mi ne estis certa pri tio, ĉu ili ŝlosis la 
pordon, kaj tuj kiam mi kolektis sufiĉan kuraĝon por min movi, mi ekstaris por ekzameni. Ho ve! jes; neniu malliberejo 
estis iam pli bone ŝlosita. Deturnante min de la pordo, mi
devis iri laŭlonge de la spegulo; mia ensorĉita rigardo mezuris 
la profundon, kiun ĝi montris. En tiu fantazia profundo ĉio 
aspektis ankoraŭ pli malvarma kaj pli malluma ol en la realo; la stranga, eta figuro, fikse rigardanta min, kun pala viza- 
ĝo, kun brakoj konturiĝantaj en la mallumo kaj kun okuloj 
brilantaj de teruro, kaj kiuj solaj sin movis dum ĉio alia staris senmove, efikis al mi kiel aperaĵo de fantomo. Mi imagis, 
ke ĝi aspektas kiel malgranda fantomo, duone feina, duone 
kobolda, kiel prezentis ilin la dumvesperaj rakontoj de Bessie kaj kiel ili leviĝis el la solecaj filik-kovritaj valoj en la mar- 
ĉejo kaj kiuj aperis antaŭ vojaĝantoj surprizitaj de la nokto. 
Mi reiris al mia seĝeto. 
La superstiĉo tute regis min en tiuj momentoj; sed la horo 
de ĝia plena triumfo ankoraŭ ne venis: mia sango estis ankoraŭ varmega; la kuraĝo de ribelanta sklavo ankoraŭ armis 
min per sia amara povo; unue mi devis forigi de mi la memorojn pri ĉio, kio ĵus okazis, antaŭ ol mi povus droni en timo 
de tio, kio estis okazonta. 
Ĉiuj tiranaĵoj de John Reed, ĉiu fiera indiferenteco de liaj 
fratinoj, ĉiu malŝato, kiun por mi sentis ilia patrino, la partieco de la servistaro, leviĝis en mia animo kiel en malpura fonto. 
Kial mi devis ĉiam suferi, kial oni ĉiam riproĉis min kaj kial 
mi estis ĉiam kulpigata? Kial mi neniam povis kontentigi aliulon? Kial mi ĉiam vane faris mian eblon gajni la favoron de 
aliuloj? 
Eliza, kiu estis obstina kaj egoista, estis respektata. Georgiana, kiu estis tro-dorlotita, amata kaj ĉikankaraktera, kiu ĉiam 
disputadis kaj havis arogantan teniĝon, estis indulgata. 
Ŝajnis, ke ŝia bela vizaĝo, ŝiaj ruĝaj vangoj kaj orblondaj
haroj ĉarmigis ĉiun, kiu ŝin vidis kaj ke ili liberigis ŝin de kiu 
ajn plenumita kulpo. 
Kaj neniu kuraĝis kontraŭi al John, pli malmulte lin puni, 
kvankam li tordrompis la kolojn de la kolomboj, mortigis la 
kokidojn kaj incitis la hundojn kontraŭ la ŝafojn, forŝiris la 
fruktojn de la vinberbranĉoj kaj rompis plej maloftajn kreskaĵojn en la florejo. Sian patrinon li nomis maljunulino, kaj 
kelkfoje li mokis ŝin pro ŝia pala vizaĝkoloro, kiu tamen ne 
estis pli pala ol lia; li tute ne atentis ŝiajn dezirojn; kaj ofte 
okazis, ke li difektis ŝian silkan vestaĵon; kaj malgraŭ ĉio li 
restis "ŝia karulo". Mi ne kuraĝis fari ion malbonan. Mi penis 
plenumi ĉiun devon, sed malgraŭ tio, oni nomis min sentaŭ- 
ga, enuiga, obstina kaj ŝtelirema. 
Mia kapo doloris ankoraŭ kaj sangis pro la ricevita bato kaj 
la falo, kiun mi faris; neniu estis riproĉinta lin pro lia senpripensa bato; sed ĉiu superŝutis min per amaraj insultoj, ĉar mi 
estis kontraŭstarinta lin por eviti pluan maljustan perforton. 
Maljustan! - Maljustan! diris mia prudento incitita per la 
timiga instigo al maloportuna kvankam mallongdaŭra fortostreĉo; kaj la decido, ankaŭ devenanta de mia inciteco, igis 
min serĉi iun rimedon por senigi min de tiaj nesufereblaj subpremoj - ekzemple per forkuro, aŭ se tio estus ebla, per rifuzo de manĝaĵo kaj malsatmortiĝo. 
Kia anima konsterno min atakis en tiu terura posttagmezo! Kiel konfuziĝis mia cerbo kaj kiel ribelis mia tuta koro! Kaj 
malgraŭ tio, en kia mallumo, en kia granda nescio tiu animbatalo okazis en mi! Mi ne povis trovi respondon al la demando, kiu senĉese trudiĝis en mia animo: - Kial mi devas 
tiel suferi; nun, post tiom da jaroj, ĉio tio estas al mi klara. 
Mi estis malakordo en Gateshead Hall; mi estis tie kiel neniu alia; mi havis nenion, kio harmoniis kun sinjorino Reed 
aŭ kun ŝiaj infanoj aŭ kun ŝia kunularo. Sed ĉar ili min ne 
amis, mi ankaŭ ne amis ilin. Ili ne bezonis montri iun amon 
al estaĵo samopinianta kun neniu el ili; estaĵo tiel malsama pri 
karaktero, temperamento kaj emo; senutila estaĵo kaj ne kapabla utili al ili, aŭ esti al ili agrabla; estaĵo, kiu donis malbonan ekzemplon, ĉar ĝi portis en si la ĝermojn de indigno 
pri ilia konduto al mi, kaj pri manko de respekto por ilia opinio. Se mi estus ĝoja, viva, senzorga, multpostulema, bela kaj 
petolema infano - eĉ dependa kaj kun malmultaj amikoj - 
sinjorino Reed estus konsiderinta min kun pli da plezuro kaj 
kontento; tion mi sciis tre bone, kaj tiam ŝiaj infanoj estus 
agintaj je mi kun pli da bonkoreco kaj ludintaj kun mi pli 
amike, kaj la servistaro ne estus farinta min la turmentato de 
la infanĉambro. 
La taglumo malaperis el la ĉambro; la kvara horo jam pasis 
kaj la nubhava posttagmezo ŝanĝiĝis en malgajan krepuskon. 
Mi aŭdis la pluvon, kiu ankoraŭ seninterrompe frapadis la 
fenestrovitrojn de la ŝtuparo, kaj la venton, kiu muĝadis en la 
arbetaĵoj malantaŭ la halo; iom post iom al mi fariĝis ŝtonmalvarme kaj mi perdis la kuraĝon. La kutima sento de subpremo, sento de dubo pri mi mem kaj de senespera malĝojo, 
falis malvarme sur la lastajn formortantajn fajrerojn de mia 
kolero. Ĉiuj diris, ke mi estas malbona kaj eble ili pravis: ĉar 
ĉu mi antaŭ nelonge ne pensis malsatmortigi min? Tio sen 
kontraŭdiro estis krimo, kaj ĉu mi estis preta morti? Kaj ĉu la 
tombokelo sub la ĥorejo de Gatesheadpreĝejo estas tia alloga fino? En tiun tombokelon estis ankaŭ metita la ĉerko de 
sinjoro Reed; pensante pri tio, min iom post iom kaptis granda teruro. Mi ne bone povis rememori lin, sed sciis, ke li estis mia propra onklo - la frato de mia patrino - ke li estis 
akceptinta min en sian domon, kiam mi fariĝis malgranda 
orfino; kaj ke li sur sia mortolito igis promesi sinjorinon Reed, 
ke ŝi zorgos pri mi kaj edukos min kiel propran infanon. Sinjorino Reed verŝajne opiniis, ke ŝi plenumis tiun promeson; 
kaj ŝi faris tion laŭ la povo de sia karaktero, tion mi devas diri. 
Sed kiel en realo ŝi povus ami entrudulinon, kiu ne apartenis 
al ŝia familio kaj kiu en neniu maniero estis parenca al ŝi? 
Nepre fariĝis al ŝi tre penige kaj enuige esti ligita al tiu promeso, plenumi la devojn de patrino por infano de iu alia, kiun 
ŝi ne povis ami, kaj vidi malsamspecan strangan estaĵon, kiu 
daŭre sin miksis en ŝian hejman parencaron. 
Stranga ideo naskiĝis en mi. Mi ne dubis pri tio - kaj neniam estis dubinta pri tio - ke sinjoro Reed estus al mi pli 
amika, se li vivus ankoraŭ; kaj rigardante la blankan liton kaj 
la murojn, kiuj ĉiam pli kaj pli mallumiĝis - kaj dum mia 
rigardo de tempo al tempo estis allogata de la nur malforte 
brilanta spegulo - reaperis antaŭ mia animo ĉio, kion mi 
estis aŭdinta pri mortintaj homoj, kiuj ne povas ripozi en sia 
tombo, ĉar iliaj lastaj deziroj ne estis plenumitaj kaj kiuj refoje vizitas ĉi tiun teron por puni ĵurrompintojn kaj venĝi la 
subpremitojn; kaj tiel kaptis min la penso, ke la spirito de 
sinjoro Reed, turmentata de la maljusteco farata al la infano 
de lia fratino, povus eliri el sia restadejo, nome: el la ĉerko sub 
la ĥorejo de la preĝejo aŭ el la nekonata mondo de la mortintoj. 
Mi forviŝis miajn larmojn kaj subpremis miajn singultojn, 
timante, ke mia eliĝanta doloro eble vekus supernaturan vo- 
ĉon por konsoli min, aŭ ke el la mallumo aperus vizaĝo ĉirkaŭita de aŭreolo por sin klini super mi kun stranga kompato.
Kiel ajn konsola teorie povus esti ĉi tiu ideo, mi sentis, ke ĝi 
estus io terura, se vere ĝi realiĝus. Per ĉiuj miaj fortoj mi penis subpremi ĝin - kaj esti kuraĝa. Mi forŝovis la harojn de 
antaŭ miaj okuloj, levis la kapon kaj penis ĉirkaŭrigardi sen 
timo en la malluma ĉambro; sed en la sama momento mi ekvidis lumon sur la muro. Mi demandis min, ĉu ĝi estas radio 
de la luno penetranta tra la ĵaluzio? Ne, ĉar la lumo de la luno 
estis senmova kaj ĉi tiu lumo moviĝis. Dum mi ĝin rigardis, 
ĝi glitis supren al la plafono kaj fine haltis super mia kapo, kie 
ĝi restis tremetanta. Nun mi povas supozi, ke tiu lumstrio plej 
verŝajne estis la lumo de lanterno, kiun oni portis trans la 
herbejeton, sed en tiuj momentoj, kiam mia animo estis atendanta ion teruran kaj miaj nervoj estis ekscititaj, mi opiniis, 
ke tiu rapide forŝoviĝanta lumo estas la antaŭ-anoncanto de 
tuj alproksimiĝonta fenomeno el la alia mondo. Mia koro terure batadis kaj mia kapo fariĝis fajre varma. En miaj oreloj 
sonis bruo, kiun mi kredis alproksimiĝantaj flugiloj. Ŝajnis 
kvazaŭ io mistera estis tute apud mi; mi tiel ektimis, ke preskaŭ mi sufokiĝis. Tion mi ne povis plu elporti; mi kuris al la 
pordo kaj malespere klopodis malŝlosi ĝin. Paŝoj eksonis, kiuj 
eniris en la koridoron; la ŝlosilo turniĝis en la seruro kaj Bessie kaj Abbot eniris. 
"Ĉu vi estas malsana, fraŭlino Eyre?" demandis Bessie. 
"Kia terura bruo! Mia kapo turniĝas." kriis Abbot. 
"Konduku min el ĉi tiu ĉambro! Lasu min iri en la infan- 
ĉambron!" mi kriis. 
"Kial? Ĉu vi estas vundita? Ĉu vi vidis fantomon?" demandis Bessie. 
"Ho! Mi vidis lumon kaj tiam mi kredis, ke aperos spirito." 
Mi kaptis la manon de Bessie kaj nun ŝi ne retiris ĝin.
"Intence ŝi tiel kriadis," indigne certigis Abbot. "Kaj kiel ŝi 
kriadis! Se ŝi suferus pro doloro, tio estus komprenebla, sed 
ŝia sola intenco estis venigi nin ĉi tien. Mi konas tiujn ŝiajn 
malicaĵojn." 
"Kion do ĉio tio signifas?" ordone demandis tria voĉo; kaj 
sinjorino Reed rapide venis de la koridoro, dum ŝia kufo flirtetis post ŝi kaj ŝia jupo laŭte susuris. 
"Abbot kaj Bessie, mi tamen kredas, ke mi ordonis, ke Jane 
Eyre restu en la ĉambro ĝis mi mem aliros al ŝi." 
"Fraŭlino Jane Eyre tiel laŭte kriadis, sinjorino," senkulpigis sin Bessie. 
"Ellasu ŝin!" estis la sola respondo. "Ellasu la manon de 
Bessie; en tiu maniero vi ne ricevos pardonon, estu certa pri 
tio. Mi abomenas ĉiujn artifikaĵojn, kaj precipe ĉe infanoj; 
estas mia devo montri al vi, ke vi atingos nenion per tiaj malicaĵoj. Vi restos ankoraŭ unu horon pli longe, kaj poste mi liberigos vin, sed ne antaŭ ol vi promesis al mi esti tre obeema 
kaj kvieta!" 
"Ho, onklino, kompatu! Pardonu min! Mi mortos - punu 
alie. Mi mortos se - -" 
"Silentu! Tian perforton mi terure malamas." Kaj sen dubo 
ŝi sentis, kion ŝi diris. Ŝi sincere rigardis min kiel junan aktorinon kaj kiel miksaĵon de malica kolero, malnobleco kaj dan- 
ĝera hipokriteco. 
Post kiam Bessie kaj Abbot estis foririntaj, sinjorino Reed, 
al kiu tedis miaj preskaŭ freneza angoro kaj sovaĝaj plorisingultoj, senparole repuŝis min en la ĉambron kaj turnis la ŝlosilon. Mi aŭdis, ke ŝi rapide malproksimiĝas kaj baldaŭ post 
kiam ŝi estis malaperinta, mi kredas, ke min atakis speco de 
sveno, ĉar senkonscio finis ĉi tiun scenon.
Ĉapitro III. 
Kion plej bone mi memoras estas, ke mi vekiĝis kun sento kvazaŭ terura premsonĝo estis turmentinta min kaj 
ke mi vidis antaŭ mi teruran ruĝan brilegon kun kruciĝantaj 
larĝaj nigraj strioj. Mi ankaŭ aŭdis voĉojn obtuze parolantajn 
iuj al aliaj, kvazaŭ la bruo de la vento kaj la pluvo mallaŭtigis ilin. Per eksciteco, malcerteco kaj ĉion reganta sento de 
angoro, mi estis tute konfuzita. Baldaŭ mi sentis, ke iu klopodas sidigi min kaj subtenas min en sidanta pozo, kaj en pli 
amika maniero ol iam antaŭe oni sidigis kaj apogis min. Mia 
kapo ripozis sur kuseno aŭ brako, kaj mi kuŝis komforte. 
Kvin minutojn poste la nubo de konfuziĝo malaperis. Tiam mi bone sciis, ke mi kuŝas en mia propra lito kaj ke la ruĝa 
brilo venas de la fajro en la infanĉambro. Estis nokto kaj kandelo brulis sur la tablo. Bessie staris ĉe la kapa parto de mia 
lito kaj tenis tasegon en la mano, kaj sinjoro sidanta sur seĝo 
tre apud mia kuseno sin klinis super mi. Min regis neesprimebla, kvietiganta sento de protekto kaj sendanĝero, sciante ke 
fremdulo estas en la ĉambro, iu ne apartenanta al Gateshead, kaj kiu ne interrilatas kun sinjorino Reed. Mi turnis min 
de Bessie, kvankam ŝia ĉeesto estis al mi multe malpli malagrabla ol estus tiu de Abbot, kaj fikse rigardis la vizaĝon de la 
fremda sinjoro. Mi bone lin konis. Li estis sinjoro Lloyd, apotekisto, kiu kelkfoje estis vokata de sinjorino Reed, kiam unu
el la servistoj estis malsana. Por si mem kaj por la infanoj ŝi 
ĉiam konsultis kuraciston. 
"Nu, kiu mi estas?" li demandis. 
Mi diris lian nomon kaj samtempe etendis al li mian manon. 
Ridetante li ĝin prenis kaj diris: "Vi baldaŭ tute resaniĝos." 
Li rekuŝigis min, kaj konsilis al Bessie precipe bone zorgi pri 
mi, kaj ke neniu malkvietigu min dum la nokto. Post kelkaj 
aliaj ordonoj li diris, ke li revenos la sekvontan tagon kaj foriris, kion mi tre bedaŭris. Dum la tempo, kiam li sidis tie sur 
la seĝo tiel proksime al mia kuseno, mi sentis min tiel sendan- 
ĝera, kvazaŭ mi havus amikon, kaj kiam li fermis post si la 
pordon, la tuta ĉambro mallumiĝis, ankaŭ mia koro malĝojis 
kaj neesprimebla ĉagreno min atakis. 
"Ĉu vi povos dormi?" demandis Bessie, en pli dolĉa tono ol 
ŝi kutimis paroli al mi. 
Apenaŭ mi kuraĝis respondi, timante ke ŝi diros ion mal- 
ĝentilan. 
"Mi faros mian eblon." 
"Ĉu vi eble volas iom trinki aŭ manĝi?" 
"Ne, Bessie, mi vin dankas." 
"Nu, mi opinias, ke mi enlitiĝos, ĉar la dekdua horo jam 
pasis, sed sentime veku min, se vi ion deziras." 
Kia stranga amikeco al mi! Ĝi kuraĝigis min fari demandon. 
"Bessie, kio okazis al mi? Ĉu mi estas malsana?" 
"Mi pensas, ke vi malsaniĝis pro tro multa plorado en la 
ruĝa ĉambro, sed vi baldaŭ resaniĝos." 
Bessie sin direktis al la apude kuŝanta dormoĉambro de la 
servistino kaj mi aŭdis, ke ŝi diras: "Sara, venu kaj dormu ĉe
mi en la infanĉambro; mi neniel kuraĝas lasi ŝin sola dum ĉi 
tiu nokto; ŝi eble endormiĝos; estas tiel strange, ke ŝin atakis 
tiu sveno; ĉu eble ŝi vidis ion terurigan? Sinjorino Reed estis 
tro severa al ŝi." 
Sara venis al ŝi; kaj ambaŭ enlitiĝis; pli ol duonan horon ili 
flustris unu al alia antaŭ ol ekdormi. De tempo al tempo mi 
komprenis ion de ilia interflustrado kaj al mi fariĝis tre klare pri kio ili parolis. 
"Io ŝin paŝis, tute blanke vestita kaj subite ĝi malaperis." - 
"Granda nigra hundo iris post li. - "Tri laŭtaj frapoj sur la 
ĉambropordo." - "Lumo super lia tombo en la tombejo." - 
kaj tiel plu, kaj tiel plu. 
Fine ambaŭ ekdormis; la fajro kaj la kandelo estingiĝis. Por 
mi la horoj de tiu nokto pasis inter timo kaj tremanta sendormeco; miaj oreloj, okuloj kaj animo estis streĉitaj de angoro, kiun nur povas senti infanoj. 
La okazintaĵo en la ruĝa ĉambro estis sekvata de longdaŭra 
grava malsano. Miaj nervoj estis tuŝitaj tiel terure, ke ankoraŭ 
nun mi sentas la sekvojn de tio. Jes, sinjorino Reed, al vi mi 
dankas multan animan suferadon. Sed estas mia devo pardoni vin, ĉar vi ne sciis, kion vi faris. Dum vi disŝiris la plej delikatajn kordojn de mia koro, vi intencis nur ekstermi miajn 
malbonajn ecojn. 
La sekvantan tagon je tagmezo mi ellitiĝis, estis vestata kaj 
sidis protektata de ŝalo ĉe la fajro en la infanĉambro. Mia 
korpo estis malforta kaj trolaciĝinta, sed tio estis nenio kompare kun la neesprimebla mizero, kiun sentis mia spirito, tiu 
spirita mizero, kiu multfoje kaj silente plorigis min. Apenaŭ 
mi forviŝis la larmojn, tuj aliaj sekvis, sed malgraŭ tio, mi 
sciis, ke en la realo mi devus senti min feliĉa, ĉar neniu Reed
troviĝis en la ĉambro - ili ĉiuj vagonare estis foririntaj kun 
sia patrino - kaj Abbot sidis en alia ĉambro, kie ŝi kudris, kaj 
dum Bessie iris tien kaj reen, aranĝante la enhavon de tirkestoj kaj enmetante la infan-ludilojn, ŝi de tempo al tempo 
adresis al mi amikajn parolojn. Ĉio tio devus esti al mi, kiu 
estis kutiminta al vivo de seninterrompaj riproĉoj kaj sendankaj penoj kontentigi la samhejmanojn, vera paradizo de ripozo, sed miaj nervoj estis tiel konfuzitaj, ke neniu ripozo povus 
kvietigi ilin kaj neniu ĝuo povus esti agrabla al ili. 
Bessie nun venis de malsupre el la kuirejo kaj kunportis 
por mi pecon da torto sur telero el porcelano, sur kiu estis 
pentrita paradizbirdo nestanta en aŭreolo de bluaj nuboj kaj 
rozoburĝonoj; tiu birdo ĉiam instigis en mi entuziasman senton de admiro; ofte mi petis teni en mia mano tiun teleron 
por admiri ĝin, kio ĝis nun ĉiam estis rifuzita, ĉar ĝi estus favoro tute malinda al mi. Tiu multekosta objekto nun estis metita sur miajn genuojn, dum Bessie amike invitis min regaliĝi 
per la bongusta bakaĵo, kuŝanta sur ĝi. Vana favoro! Ĝi venis 
tro malfrue, same kiel ĉiuj aliaj jam longe de mi petitaj favoroj! Neeble estis al mi manĝi la torton kaj la plumoj de la birdo, la nuancoj de la floroj, ŝajnis al mi strange kolorŝanĝi- 
ĝintaj! Teleron kaj torton mi ŝovis flanken. Bessie demandis 
al mi, ĉu mi dezirus libron. La vorto libro efikis al mi kiel elektra ektuŝo kaj mi petis, ke ŝi alportu al mi el la librejo la 
vojaĝojn de Guliver. Jam multfoje kun plezuro mi legis tiun 
libron. Mi ĝin rigardis kiel libron, en kiu veraj okazintaĵoj estis rakontitaj, kaj mi estis trovinta en ĝi fonton de interesaj 
aferoj, pli interesaj ol tiuj, kiujn mi trovis en fabeloj; ĉar rilate 
al la elfoj, post kiam mi longe kaj vane serĉis ilin inter la folioj kaj floroj de la digitaloj, sub fungoj kaj hederoj, per kiuj
estis kovritaj malnovaj muranguloj, mi fine kun malĝojo eksciis, ke ili ĉiuj estis forlasintaj Anglujon kaj forvojaĝintaj al necivilizita lando, kie la arbaroj estis pli sovaĝaj kaj densaj kaj 
la popolo pli multenombra. Liliput kaj Brobdignac kontraŭe 
mi rigardis kiel solidajn, ekzistantajn terpartojn kaj mi ne dubis pri tio, ke iam farinte longan vojaĝon, mi vidus per miaj 
propraj okuloj la kampetojn, dometojn kaj arbetojn, la popoleton, la etajn bovinojn kaj birdetojn de tiu lando, kaj la arbare-altajn sekalkampojn, la gigantajn hundojn, la monstrajn 
katojn, la ture-longajn virojn kaj virinojn de tiu alia lando. 
Malgraŭ tio, havante antaŭ mi ĉi tiun amatan libron kaj foliumante ĝin kaj serĉante en mirakle belegaj bildoj la ĉarmon, 
kiun ĝis nun mi ĉiam estis trovinta, - ĉio ŝajnis al mi tremetiga kaj malĝoja; la gigantoj estis maldikaj koboldoj, la pigmeoj malicaj kaj teruraj diabletoj, Guliver mem estis forlasita vagulo en plej teruraj kaj plej danĝeraj regionoj. Mi fermis 
la libron, kiun mi ne plu kuraĝis foliumi kaj legi kaj metis ĝin 
sur la tablon flanke de la netuŝita torto. 
Bessie ĵus finis la senpolvigadon kaj aranĝadon de la ĉambro, kaj lavinte siajn manojn ŝi tiris al si tirkeston, kiu estis 
plena de ĉiaj belegaj vestrestaĵoj el silko kaj atlaso, kaj ekfaris novan ĉapelon por la pupo de Georgiana. Dume ŝi kantis:: 
"Kiam ni kiel ciganoj: 
Antaŭ longa temp' vagadis". 
Jam ofte mi aŭdis tiun kanteton kaj ĉiam ĝi amuzis min, 
ĉar Bessie havis ĉarman voĉon, - almenaŭ laŭ mia opinio. 
Sed, kvankam ŝia voĉo ankaŭ nun sonis agrable, mi imagis 
aŭdi en ĝi nepriskribeblan sonon. Kelkfoje, droninta kun 
atento en sia laboro, ŝi kantis tirtone tre mallaŭte la rekantaĵon. La vortoj "Antaŭ longa temp' vagadis" aŭdiĝis kiel malgaja funebra kanto. Fininte la kanton, ŝi komencis alian, kiu 
vere estis tre malgaja: 
"La kruroj doloras, laciĝis la membroj, 
La voj' estas longa, la montoj sovaĝaj, 
Kaj baldaŭ krepusko senluna, malĝoja 
Ekkovros la vojon de l' orfo malriĉa. 
Min ili forsendis tre tre malproksimen. 
Etendas sin marĉoj, kaj rokoj leviĝas 
Al mi malamikaj nur estas la homoj; 
Sed gardas anĝeloj la orfon tute solan. 
La vento muĝetas en la malproksimo, 
La nuboj forestas kaj brilas la steloj, 
Kaj Di' kompatema protekton ekmontras, 
Donante esperon al orfo malriĉa. 
Kaj eĉ se mi falus irante trans ponton, 
Se falus mi marĉon, falslume trompita, 
La Patro kun beno, konsol' kaj promesoj 
Sur brusto ekpremos la orfon malriĉan. 
Se fortoj forlasus min dum la vagado, 
Se vane mi serĉus sur ter' rifuĝejon, 
La ĉiel' min akceptos, mi tie ripozos, 
ĉar Dio kompatos la orfon malriĉan". 
Post tiu kanto ŝi rigardis min, dirante: 
"Nu, nu fraŭlino Jane, ne ploru." 
Sammaniere ŝi povus diri al la fajro "ne brulu", ĉar kiel ŝi
povis imagi mian suferon? En la daŭro de la mateno revenis 
sinjoro Lloyd. 
"Kio estas tio!" li diris, enirante la infanĉambron. "Nu, 
fraŭlino, kiel ŝi fartas?" 
Bessie respondis, ke mi bone fartas. 
"Tiam ŝi aspektu iom pli ĝoja. Venu ĉi tien, fraŭlino Jane. 
Via nomo estas Jane, ĉu ne? 
"Jes, sinjoro; Jane Eyre." 
"Mi kredas, ke vi ploris, Jane; ĉu vi povas diri al mi kial? Ĉu 
vi sentas doloron?" 
"Ne sinjoro..." 
"Ho, mi kredas, ke ŝi ploras, ĉar la sinjorino ne povis kunpreni ŝin en la veturilo," interrompis Bessie. 
"Nu do, ne! Ŝi estas multe tro aĝa por konduti tiel infane." 
Mi samopiniis kiel li, kaj ĉar mia sento pri memrespekto 
estis ofendita de tiu kulpigo, mi tuj respondis: "Pro io tia mi 
neniam ploris; mi malamas eliri veturile. Mi ploras, ĉar mi 
sentis min malfeliĉa." 
"Fi do, fraŭlino!" diris Bessie. 
La apotekisto ŝajne ne sciis, kion fari en ĉi tiu afero. Mi staris antaŭ li kaj li rigardis min fikse. Li havis malgrandajn, grizajn okulojn, sed kvankam ili ne estis tre brilaj, mi nun eble 
trovus ilin saĝaj. Liaj trajtoj estis iom akraj, sed montris bonkorecon. Rigardinte min atente dum kelkaj momentoj, li diris: 
"Kio do malsanigis vin hieraŭ?" 
"Ŝi estas falinta," diris Bessie, refoje sin miksante en nian 
interparolon. 
"Falinta! Jen, refoje mi opinius, ke ŝi estas ankoraŭ infano!
Ĉu ŝi, estante jam tiel aĝa, ne scius, kiel iri sola? Ŝi sendube 
estas jam ok aŭ naŭjara, ĉu ne?" 
"Oni renversis min," mi klarigis, kaj tiun kuraĝan klarigon 
eligis nova ekscito de humiligita fiereco; "sed ĝuste tio ne 
malsanigis min," mi diris plue; intertempe sinjoro Lloyd flaris tabakon. 
Dum li estis enpoŝiganta la flartabakujon subite laŭte sonoris la manĝo-sonorilo por la servistaro; la apotekisto sciis, 
kion tio signifas. "Jen oni vokas vin, fraŭlino"; li diris; "kviete malsupreniru, intertempe mi faros riproĉ-paroladon al 
fraŭlino Jane." 
Volonte Bessie estus restinta, sed ŝi nepre devis foriri, ĉar 
en la domo de sinjorino Reed oni estis tre severa pri ĝustatempa apero ĉe la manĝoj. 
"Sekve, laŭ via diro, tiu falo ne malsanigis vin; kio do malsanigis vin?" parolis li plue, kiam Bessie estis foririnta. 
"Mi estis ŝlosita en malluma ĉambro, kie estas spirito." 
Mi rimarkis, ke sinjoro Lloyd ridetas kaj samtempe sulkigas la brovojn. "Spirito! jen, se oni ĉion konsideras, vi estas 
ankoraŭ infano! Ĉu vi timas spiritojn?" 
"La spiriton de sinjoro Reed mi timas. Li mortis en tiu sama ĉambro kaj tie li estis metita sur la mortliton. Nek Bessie 
nek iu alia kuraĝas vespere tien eniri, se tio ne estas necesa; 
kaj estis kruele enŝlosi min tie sen kandelo - tiel kruele, ke 
neniam mi forgesos pri tio!" 
"Sensencaĵo! Kaj ĉu vi nur tial sentas vin tiel malfeliĉa? Ĉu 
vi ankaŭ timas dumtage?" 
"Ne, sed baldaŭ estos refoje vespere kaj krom tio - mi 
estas tre tre malfeliĉa pro alia kaŭzo." 
"Pro kia kaŭzo? Ĉu vi povas tion al mi diri?
Kiel volonte mi volus konfesi ĉion! Kiel malfacile estis al mi 
respondi tiun demandon! Infanoj povas senti, sed ili ne povas klare eldiri siajn pensojn, kaj kvankam ili plenumas tiun 
eldiron enpense al si mem, ili ne scias kiel esprimi tiujn pensojn per vortoj. Sed timante perdi ĉi tiun unuan kaj solan ŝancon mildigi mian doloron, sciigante ĝin al aliulo, mi sukcesis, 
post kelka doloriga silentado, trovi resuman kvankam sinceran respondon. 
"Unue mi havas nek patron, nek patrinon, nek fratinojn aŭ 
fratojn." 
"Sed vi havas amikan onklinon kaj krom ŝi kuzon kaj kuzinojn." 
Refoje mi eksilentis, poste mi balbute diris: 
"Sed John Reed min batis teren kaj onklino ŝlosis min en 
la ruĝan ĉambron." 
Sinjoro Lloyd duafoje aperigis sian flartabakujon. 
"Ĉu vi ne trovas, ke Gateshead Hall estas belega domo?" li 
demandis. "Ĉu vi ne estas danka loĝi en tia bela domo?" 
"Ĝi ne estas mia domo, sinjoro; kaj Abbot diris, ke mi ankoraŭ pli malmulte rajtas loĝi ĉi tie ol servisto." 
" Vere!? Sed vi ja ne estas tiel malsaĝa, ke vi deziras forlasi 
ĉi tiun belan domon?" 
" Volonte mi forirus, se mi povus nur iri aliloken; sed mi ne 
povos foriri el Gateshead Hall antaŭ ol havi mastrinon." 
"Eble vi povos, kiu scias? Ĉu vi havas ankoraŭ aliajn parencojn, krom ĉe sinjorino Reed? 
"Mi kredas, ke ne, sinjoro." 
"Neniu de la patra flanko?" 
"Tion mi ne scias; foje mi demandis tion al onklino Reed
kaj ŝi diris, ke eble mi havas iun malriĉan parencon, kiu nomiĝas Eyre, sed pli multon ŝi ne sciis pri tio..." 
"Ĉu vi volus iri tien, se li ekzistus?" 
Mi pripensis. La malriĉeco havas teruran aspekton por 
plenkreskuloj, kaj ankoraŭ pli teruran por infanoj. Ili scias 
nenion pri diligenta, honesta, honorinda malriĉeco; ili interrilatigas la vorton nur kun ĉifonaj vestoj, malbona nutraĵo, 
senfajra kameno, krudaj manieroj kaj malvirtoj. Malriĉeco 
sonis al mi kiel degradado. "Ne, mi ne volonte apartenus al 
la malriĉuloj," mi respondis. 
"Ĉu ankaŭ ne, se ili estus amikaj al vi?" 
Mi skuis la kapon; mi ne povis kompreni, kiel malriĉuloj 
povus esti amikaj; krome mi devus lerni paroli kiel ili parolas, mi devus transpreni iliajn manierojn, mi estus malbone 
edukata kaj poste fariĝus kiel unu el tiuj malriĉaj virinoj, kiujn 
mi kelkfoje vidis varti infanetojn, aŭ lavi siajn vestaĵojn en la 
pordokradoj de la dometoj de Gateshead. Ne, mi ne estis sufi- 
ĉe kuraĝa por aĉeti mian liberecon je kosto de rango. 
"Sed ĉu viaj parencoj estas tiel malriĉaj? Ĉu ili apartenas al 
la laboristaro?" 
"Tion mi ne scias; mia onklino Reed diris, se mi havas ilin, 
ili sendube estas almozuloj. Mi ne ŝatus almozpeti." 
"Ĉu vi ŝatus iri en lernejon?" 
Mi pripensis tion; apenaŭ mi sciis, kio estas lernejo; kelkfoje Bessie rakontis pri ĝi kiel pri loko, kie knabinoj sidas sur 
benkoj kun bretoj por ripozigi la dorson kaj kie ili devas esti 
ekstreme bonkondutaj kaj obeemaj. John Reed malamis sian 
lernejon kaj parolis malbone pri sia instruisto; sed la opinio 
de John Reed ne estis regulo por la mia, kaj kvankam la rakontoj de Bessie pri lerneja disciplino (kiujn ŝi estis aŭdinta
de knabinoj el familio, kie ŝi servis antaŭ ol veni al Gateshead) 
estis iom timigaj, mi tamen trovis tre agrabla, kion ŝi rakontis pri la diversaj kapabloj, akiritaj de kelkaj knabinoj. Ŝi fanfaronis pri belaj pentraĵoj, pejzaĝoj kaj floroj, kiujn ili estis farintaj, pri kantoj, kiujn ili kantis kaj poemoj, kiujn ili povis deklami, pri monujoj trikitaj de ili kaj francaj libroj, kiujn ili 
tradukis, kaj aŭskultante mi estis instigata fari tion saman. 
Krom tio, lernejo estus granda ŝanĝo; ĝi signifis fari longan 
vojaĝon, tutan adiaŭon al Gateshead kaj komencon de nova 
vivo. 
La fina aŭdebla rezulto de mia pripensado estis: "Mi volonte irus en lernejon." 
"Bone, bone, nu, kiu scias, kio okazos," diris sinjoro Lloyd, 
ekstarante. "La infano bezonas ŝanĝon de ĉirkaŭaĵo," li diris 
al si mem; "ŝiaj nervoj ne estas en bona ordo." 
Bessie revenis; sammomente oni aŭdis veturilon proksimi- 
ĝanta laŭ la makadama vojo. 
"Ĉu via sinjorino revenas, fraŭlino? Volonte mi parolus kun 
ŝi." 
Bessie petis lin eniri en la matenmanĝejon kaj montris al 
li la vojon tien. Mi kredas laŭ ĉio, kio okazis poste, ke la apotekisto dum sia interparolo kun sinjorino Reed konsilis al ŝi 
sendi min al lernejo. Tiu konsilo estis avide akceptita, ĉar kiel 
Abbot diris poste, kiam ŝi priparolis ĉion kun Bessie dum iu 
vespero, kiam ili sidis kune en la infanĉambro kudrante kaj 
kredante, ke mi jam dormas: 
"Sinjorino tre certe ĝojas esti senigita de tia ĝenanta enuiga 
infano, kiu ĉiam agas kvazaŭ ŝi ŝpionadas kaj ŝpinas komplotojn." Mi kredas, ke Abbot vidis en mi specon de juna Guy 
Fawkes.
En la sama tempo mi la unuan fojon aŭdis, ke fraŭlino 
Abbot diris al Bessie, ke mia patro estis malriĉa predikisto, ke 
mia patrino kontraŭ la volo de sia familio estis edziniĝinta 
kun li, ke oni rigardis la geedziĝon kiel mezaliancon, ke mia 
avo Reed fariĝis tiel kolera pri ŝia malobeeco, ke li donis al ŝi 
eĉ ne unu ŝilingon; ke, post kiam mia patro jam post unu jaro 
de la geedziĝo estis atakita de la tifo pro siaj vizitoj ĉe la malriĉuloj en la granda fabrikurbo, kie li plenumis sian oficon de 
predikisto, kaj kie tiam regis tiu malsano; ke mia patrino estis 
infektita de la sama malsano kaj mortis monaton post li. 
Kiam Bessie aŭdis tiun rakonton, ŝi ĝeme diris: "Tiam tiu 
malfeliĉa Jane estas ja kompatinda, Abbot." 
"Jes," diris Abbot, "se ŝi estus amema, bela infano kaj oni 
povus kompati ŝian forlasitecon, sed tian malgrandan bufon 
oni ja tute ne atentas nek kompatas." 
"Ne multe, tio estas vera," samopiniis Bessie; "ĉiuokaze, la 
bela fraŭlino Georgiana multe pli interesus nin en tiaj cirkonstancoj." 
"Ho, mi freneze amas fraŭlinon Georgiana," ekkriis la ekscitita Abbot. "Ŝi estas anĝelo kun siaj longaj harbukloj kaj 
bluaj okuloj kaj tian belan koloron havas ŝiaj vangoj: ili estas 
kiel pentritaj! Bessie, mi dezirus peceton da rostita pano kun 
fromaĝo kiel vespermanĝon." 
"Tion mi ankaŭ dezirus - kun rostita cepo. Ĉu ni iru malsupren?" 
Tuj poste ili foriris.
Ĉapitro IV. 
Per mia interparolado kun sinjoro Lloyd, kaj per la ĉi supre rakontita interparolo inter Bessie kaj Abbot mi kolektis sufiĉan esperon deziri, ke mi resaniĝu; ŝajnis, ke ŝanĝiĝo 
alproksimiĝas; mi ekĝojis kaj pacience atendis. Tamen kelkaj 
tagoj pasis antaŭ ol mi tute resaniĝis kaj neniu parolis pri tio, 
kio tiel interesis min. Sinjorino Reed kelkfoje malestime kaj 
fiere rigardis min, sed tre malofte ŝi parolis al mi. Post mia 
malsano ŝi pli ol iam antaŭe apartigis min de siaj infanoj. Mi 
ricevis tre malgrandan lokon por dormi, mi devis manĝi sola 
kaj pasigi mian tutan tempon en la infanĉambro, dum la aliaj 
infanoj daŭre estis en la familia ĉambro. Pri tio, ke mi iros al 
lernejo, ŝi tute ne parolis, sed instinkte mi sentis, ke ŝi ne toleros min pli longe en sia domo; ĉar kiam ŝi min rigardis, ŝia 
rigardo esprimis pli ol iam antaŭe profundan malŝaton. 
Ŝajnis, ke estis malpermesite al Eliza kaj Georgiana ofte 
paroli kun mi. John per la lango rondigis sian vangon kiam 
ajn li min vidis kaj unu fojon li estis batonta min; sed instigata 
de la sama sento de furiozeco kontraŭ li kaj malespera ribelado, kiun mi jam pli frue sentigis al li, li lasis min kvieta kaj 
forkuris kriante, ke mi batis lian nazon. En la vero mi estis alcelinta tiun elstarantan korpomembron per mia pugno, kaj 
vidante, ke mi per ĝi aŭ per mia rigardo timigis lin, mi sentis grandan deziron uzi la okazon, sed li estis jam forkurinta 
al sia patrino.
Per ploreca voĉo li plendis pri tio ke "tiu enuiga malica 
Jane Eyre kiel kato atakis lin", sed li tuj devis eksilenti - 
"Ne parolu pri ŝi, John; mi ordonis al vi: ne okupiĝu pri ŝi, 
ne atentu ŝin; ŝi ne indas, ke vi aŭ viaj fratinoj ŝin rigardu aŭ 
atentu." 
Mi kurbigis min super la ŝtupara balustrado kaj subite ekkriis, ne pripensante miajn vortojn: 
"Ili ne indas, ke mi rigardu aŭ atentu ilin." 
Sinjorino Reed estis iom dikventra virino, sed aŭdante 
tiujn strangajn senhontajn vortojn, ŝi supren rapidis la ŝtuparon, per unu ektiro ĵetis min en la infanĉambron, puŝis min 
sur la randon de mia lito kaj severe malpermesis al mi foriri 
de tiu loko aŭ eldiri unu vorton dum la tuta tago. 
"Kion dirus onklo Reed, se li vivus ankoraŭ," mi diris preskaŭ senkonscie. Mi diras "preskaŭ senkonscie," ĉar estis al 
mi kvazaŭ mia lango diris la vortojn, ekster mia volo; io en 
mi, kion mi ne povis regi, diris ilin. 
"Kion vi diras?" kriis sinjorino Reed, dum ŝiaj alie tiel malvarmaj, kvietaj okuloj, montris subitan ektimon; ŝia mano 
lasis min, kaj ŝi rigardis min kvazaŭ ŝi ne scius, ĉu mi estas 
infano aŭ io diabla. Mi jam ekdiris, mi devis paroli plue. 
"Onklo Reed estas en la ĉielo; kaj li vidas, kion vi faras kaj 
pensas, same kiel miaj patro kaj patrino; kaj ankaŭ ili scias, ke 
vi enŝlosis min tutan tagon kaj ke vi deziras, ke mi estu mortinta." 
Sinjorino Reed regis sin baldaŭ; ŝi skuegis min, frapis min 
sur la orelojn kaj foriris dirante nenion. Bessie daŭrigis la riproĉon per punparolado, daŭranta unu horon, en kiu ŝi certigis, ke sen ia dubo mi estas la plej malbona, la plej malvirta kaj la plej mizera infano, kiu iam ekzistis.
Preskaŭ mi kredis, ke ŝi pravas, ĉar en mia koro mi sentis 
nur tre malbonajn sentojn. 
Tiel pasis novembro, decembro kaj duono de januaro. 
Kristnasko kaj novjaro estis festataj en Gateshead kun la kutima ĝojo; donacoj estis donacataj reciproke kaj okazis festenoj kaj vesperaj festoj. Mi ĉeestis neniun feston, miaj amuzaĵoj konsistis en tio, ke mi ĉiutage povis rigardi kiel estis ornam-vestataj Eliza kaj Georgiana, kiel ili malsupreniris vestitaj per muslinaj jupoj kun fajre ruĝaj zonoj kaj arte frizitaj haroj; kaj poste, kiel oni malsupre ludis pianon aŭ harpon, aŭ 
kiel iris supren-malsupren la kelisto kaj la livreo-vestita servisto, aŭ kiel tintadis la glasoj kaj tasetoj, kiam la trinkaĵoj 
estis disportitaj kaj prezentitaj. Kelkfoje, kiam malfermiĝis la 
pordo de la salono, mi malklare aŭdis la obtuzan interparoladon. Kiam ĉio tio tedis min, mi foriris de la plej supra ŝtupo por direkti min al la infanĉambro, kie estis silente kaj kviete; tie mi estis iom malĝoja, sed ne mizera. En la vero mi tute 
ne aspiris esti ĉe tiuj homoj; ĉar en ilia societo neniu min 
atentis; kaj se Bessie estis amika kaj homeca, mi sentis min 
feliĉa kviete pasigi kun ŝi la vesperojn anstataŭ sidi en plenplena salono ĉe sinjoroj kaj sinjorinoj kaj timante la rigardon 
el la okuloj de sinjorino Reed. 
Sed tuj post kiam Bessie estis vestinta la du fraŭlinojn, ŝi 
iris en la kuirejon aŭ en la ĉambron de la mastrumistino, kaj 
ŝi kunportis la kandelon. Mi restis sidanta kun la pupo sur la 
genuoj ĉe la kameno, ĝis malrapide estingiĝis la fajro kaj mi 
rigardis ĉirkaŭe, ĉu ne ekaperos la ombro de io en la krepuska 
ĉambro; kaj kiam la fajro preskaŭ ne plu flamis kaj lumetis, 
mi rapide senvestigis min, malligante la ligilojn kiel eble plej 
rapide, kaj serĉis en mia liteto rifuĝejon kontraŭ la malvarmo
kaj mallumo. Tiun pupon mi ĉiam kunprenis en mian liton; 
la homo bezonas ion, kion ami kaj havante nur ĝin, mi dediĉis mian tutan amon al tiu senkolora ligna objekto, aspektanta kiel birdtimigilo. Neniam mi forgesos pri tio, kiel ridinde kaj sincere mi agis je tiu ludilo kaj kiel mi imagis, ke ĝi 
vivas kaj povas senti mian amon. Mi povis ekdormi nur post 
kiam ĝi estis zorge envolvita en mia dumnokta vestaĵo, kaj 
kiam ĝi kuŝis tiel sendanĝere kaj varme, mi estis preskaŭ feli- 
ĉa opiniante, ke ankaŭ ĝi estas tia. 
Longaj ŝajnis al mi la horoj, dum kiuj mi kuŝis atendante 
ĝis foriris la homoj, aŭ kiam mi aŭskultis ĝis Bessie supreniris la ŝtuparon. Kelkfoje ŝi venis momenton por preni sian 
fingringon, kudrilon aŭ tondilon, aŭ por alporti al mi la vespermanĝon konsistanta ekzemple el biskvito aŭ pasteĉeto; 
tiam ŝi sidiĝis sur la rando de mia lito, dum mi manĝis kaj 
poste ŝi kovris min per la litaĵo, eĉ dufoje ŝi kisis min dirante "bonan nokton, fraŭlino Jane". - Kiam ŝi estis tiel amika, 
Bessie ŝajnis al mi la plej bela, la plej agrabla estaĵo en la 
mondo, kaj mi sopiris, ke ŝi estu ĉiam tiel amika kaj bona, ke 
ŝi ne riproĉu min plu kaj ne laborigu min tro multe, kiel ŝi 
kutime faris. 
Mi kredas, ke Bessie havis bonkoran karakteron; ĉion ŝi faris lerte kaj ŝi havis mirindan talenton rakonti, almenaŭ tion 
mi opiniis, juĝante laŭ ŝiaj fabeloj por infanoj. 
Se mi bone memoras, ŝi aspektis sufiĉe beleta. Image mi vidas ŝin, ŝi estis altkreska, maldika virino kun malhelaj haroj 
kaj okuloj, delikataj trajtoj kaj bela vizaĝkoloro: sed ŝi havis 
ŝanĝiĝeman, facile inciteblan humoron kaj malklarajn opiniojn pri justeco kaj maljusteco; malgraŭ tio mi preferis ŝin ol 
ĉiujn aliajn en Gateshead Hall.
Estis la 15-a de januaro, la naŭa horo en la mateno. Bessie 
estis irinta por matenmanĝi; miaj kuzinoj ankoraŭ ne estis 
vokitaj al sia patrino; Eliza surmetis sian ĉapelon kaj almetis 
varman ĝardenmantelon por nutri la kokinojn - tiun okupon 
ŝi tre amis kaj ne pli malmulte ŝi amis vendi la ovojn al la 
mastrumistino kaj ŝparkolekti la monon. Ŝi havis la emon 
komercadi kaj estis inklina ŝpari - tion ŝi pruvis ne nur per 
la vendado de ovoj kaj kokidoj, sed per daŭra marĉandado 
kun la ĝardenisto pri bulboj, semeroj kaj kreskaĵetoj - dum 
tiu funkciulo antaŭe ricevis ordonojn de sinjorino Reed aĉeti el la ĝardeneto de la juna fraŭlino ĉion, kion ŝi prezentos al 
li. Kun plezuro Eliza vendus ĉiujn siajn harojn, se tio donus 
al ŝi sufiĉan gajnon. Unue ŝi kaŝis sian monon ĉiuloke en peceto da tuko aŭ harfrizaj paperaĵoj, sed kiam la laboristino 
eksciis tion, Eliza ektimis perdi siajn trezorojn kaj decidis 
pruntedoni ĝin al sia patrino je rentumo de 50 aŭ 60 elcentoj; ĉiun 
kvaronjaron ŝi postulis tiun renton kaj notis ĝin kun granda 
akurateco. 
Georgiana sidis sur tabureto antaŭ la spegulo ordigante 
siajn harojn kaj ŝovis en siajn buklojn artefaritajn florojn kaj 
koloritajn plumojn, kiujn ŝi antaŭe trovis en la subtegmentejo 
en tirkesto. Mi pretigis mian liton, ĉar Bessie estis ordoninta al mi pretigi ĝin antaŭ ol ŝi revenos (nuntempe Bessie uzis 
min ofte kiel duan infanistinon, kaj igis min aranĝi la ĉambron, senpolvigi la meblojn kaj tiel plu). Kiam mi estis sterninta la litkovrilon kaj volvinta mian noktoveston, mi iris al 
la fenestrobreto por aranĝi bildolibrojn kaj mebletojn de la 
pupodomo dise kuŝantajn tie, sed subita malpermeso de Georgiana tuŝi ŝiajn objektojn (la seĝetoj, speguletoj kaj teleraro apartenis al ŝi) haltigis tiun laboron, kaj havante neniun
okupon, mi malfrostigis per mia elspiro la florojn sur la vitroj, 
kaj faris rondan lokon, tra kiu mi povis rigardi la korton, kie 
ĉio kuŝis kvieta kaj kiel ŝtoniĝinta de la rigida frosto. 
Tra tiu fenestro oni povis vidi la loĝejon de la pordisto kaj 
la makadaman vojon, kaj ĵus mi malfrostigis sufiĉajn el tiuj 
arĝente blankaj floroj por povi trarigardi, kiam mi vidis, ke 
malfermiĝas la kradpordoj kaj ke veturilo enveturas. 
Indiferenta mi vidis ĝin alproksimiĝanta laŭ la eniraleo; venis ofte multaj veturiloj al Gateshead; sed neniam venis vizitantoj, kiuj interesis min; ĝi haltis antaŭ la domo, oni sonorigis laŭte kaj gasto estis kondukata internen. Ĉar ĉio tio ne 
tuŝis min, mia atento estis baldaŭ direktita al vidaĵo de malgranda, malsata ruĝgorĝulo, sidanta pepante sur la branĉoj 
de senfolia ĉerizujo, kreskanta ĉe la barilo. La restaĵoj de mia 
matenmanĝo, konsistantaj el pano kaj lakto, staris sur la tablo 
kaj pecetiginte parton de mia bulko, mi klopodis suprenŝovi 
la fenestron por meti la paneretojn sur la breton, kiam Bessie rapide suprenkuris la ŝtuparon al la infanĉambro. 
"Jane, forigu vian antaŭtukon; kion vi faras? Ĉu vi ne lavis 
viajn vizaĝon kaj manojn hodiaŭ matene?" 
Antaŭ ol respondi, mi ekpuŝis supren la fenestron, ĉar mi 
deziris, ke la birdeto ricevu la panerojn; la fenestro ŝoviĝis 
supren, kaj mi disĵetis la pecetojn sur la breton kaj sur la ĉerizujon; poste mi refermis la fenestron dirante: 
"Ne Bessie, mi ĵus senpolvigis la meblojn." 
"Enuiga, senzorga infano! - Kaj kion vi faras nun? Vi aspektas tute ruĝa kvazaŭ vi farus ion malbonan; kial vi supren- 
ŝovis la fenestron?" 
Mi ne bezonis respondi, ĉar ŝajne Bessie ne havis tempon 
aŭskulti mian klarigon, ŝi tiris min al la lavotablo kaj per malmola tuko kaj sapo kaj akvo rapide sed senkompate lavis 
mian vizaĝon; poste ŝi aranĝis miajn harojn per malmola broso, deprenis mian antaŭtukon kaj kondukis min al la ŝtuparo dirante, ke mi tuj malsupreniru, ĉar oni atendas min en la 
matenmanĝejo. Mi volis demandi, antaŭ kiu mi devos aperi 
- ĉu sinjorino Reed estis tie, sed Bessie estis jam malaperinta, ferminte post si la pordon. Malrapide mi iris malsupren. 
Dum tri monatoj mi ne estis en la ĉambro de sinjorino Reed; 
kaj tiu longa apartigado en la infanĉambro estis kaŭzo, ke mi 
sentis timon eniri la manĝejon kaj familian ĉambron. 
Mi staris en la senhoma koridoro; antaŭ mi estis la pordo 
de la matenmanĝejo, mi restis staranta konfuzita kaj tremanta. Kia malgranda timulo mi estis tiam, plena de angoro pro 
maljustaj punoj! Mi ne kuraĝis reiri al la infanĉambro nek 
eniri la familian ĉambron; kaj tial mi staris tie dek minutojn 
hezitante kion fari; laŭta sonorilado el la manĝo-ĉambro decidigis min, mi ja devis. 
"Kiu vokigis min?" mi pensis, turnante per ambaŭ manoj 
la rigidan pordoprenilon, kiu komence ne estis movebla; kiun 
mi vidos, krom sinjorino Reed; ĉu estos viro aŭ virino en la 
ĉambro? La pordo malfermiĝis kaj enirante post profunda 
salutfleksiĝo, mi rigardis supren al nigra kolono! - almenaŭ 
tia ĝi ŝajnis esti; ĝi estis rigida alta figuro vestita per zibelpelto, staranta senmove sur la fajrej-tapiŝo; la severa vizaĝo supre elstaranta el ĝi, similis skulptitan maskon, kiu kiel kapitelo estis metita sur la kolonon. 
Kiel kutime sinjorino Reed sidis ĉe la fajro; ŝi signe ordonis al mi alproksimiĝi; mi obeis kaj ŝi prezentis min al la "ŝtona" fremdulo per la vortoj: 
"Jen la knabino, pri kiu mi skribis al vi."
Li - ĉar la figuro estis viro - malrapide turnis al mi la kapon, kaj atente rigardinte min per grizaj ekzamenantaj okuloj, kiuj brilis sub la pezaj palpebroj, li grave diris per basa 
voĉo: 
"Ŝi estas tre malgranda; kiun aĝon ŝi havas?" 
"Ŝi estas dekjara." 
"Jam dekjara?" li respondis nekredeme; kaj longe li min 
rigardis. Fine li diris al mi: 
"Kiel vi nomiĝas, etulino?" 
"Jane Eyre, sinjoro." 
Dirante tion, mi rigardis supren; li ŝajnis al mi tre alta sinjoro, sed mi mem estis tre malgranda; li havis maldelikatajn 
trajtojn, kaj ĉio, kio koncernis lin kaj lian staturon estis malagrabla kaj rigida. 
"Jane Eyre; ĉu vi estas bona infano?" 
Neeble mi povis jese respondi tiun demandon; ĉiuj miaj 
samhejmanoj opiniis pri tio alie ol mi, tial mi tute ne respondis. 
Sinjorino Reed anstataŭ mi respondis per signifoplena 
kapskuado, dum ŝi diris: "Sinjoro Brocklehurst, plej bone 
estas, ke ni tute ne parolu pri tio." 
"Mi tre bedaŭras aŭdi ion tian, sed mi devas paroli kun ŝi 
kelkan tempon," kaj klinante sin li komforte sidiĝis en la 
brakseĝo kontraŭ sinjorino Reed. "Venu al mi," li diris. Mi iris 
trans la fajrej-tapiŝon kaj stariĝis tre rekte antaŭ li. Kian viza- 
ĝon li havis, kiam mi vidis lin tiel de proksime; kian nazon! 
Kaj kian buŝon! Kaj kiajn elstarantajn dentojn! 
"Nenio estas tiel malĝojiga kiel netaŭga infano!" li ekdiris, 
"precipe kiel netaŭga knabino. Ĉu vi scias, kien iros malbonaj 
homoj, post kiam ili estas mortintaj?"
"Al la infero," estis mia ortodoksa respondo, kiun mi tuj 
eldiris. 
"Kaj kio estas la infero? Ĉu vi povas diri tion al mi?" 
"Abismo plena de fajro." 
"Kaj ĉu vi volonte falus en tiun abismon, kaj brulus tie eterne?" 
"Ne, sinjoro." 
"Kion vi devas fari por eviti tion?" 
Mi pripensis momenton, sed mia respondo ne estis, kia ĝi 
devus esti. 
"Mi devas zorgi, ke mi restu sana kaj ke mi ne mortu." 
"Kiel vi povos resti en sano? Ĉiutage mortas infanoj pli junaj ol vi. Antaŭ kelkaj tagoj mi ĉeestis enterigon de kvinjara 
infano; tre kara infano, kiu estas nun en la ĉielo. Mi timas, ke 
ni ne povos diri tion saman pri vi, se vi estus vokita tien." 
Ne povante forigi tiun dubon, mi mallevis la okulojn kaj vidis du grandajn piedojn sur la fajreja tapiŝo; mi ĝemis kaj deziris esti tre malproksime de ĉi tiu loko. 
"Mi esperas, ke tiu ĝemo venis el via koro, kaj ke vi pentas, ĉar vi ĉiam ĉagrenigis vian bonfarantinon." 
"Bonfarantino! bonfarantino!?" mi diris al mi mem; "ĉiuj 
nomas sinjorinon Reed mia bonfarantino; se ŝi estas bonfarantino, tiam bonfarantinoj estas tre malagrablaj estaĵoj." 
"Ĉu vi preĝas ĉiuvespere kaj ĉiumatene?" li diris plue. 
"Jes, sinjoro." 
"Ĉu vi legas regule vian biblion?" 
"Kelkfoje." 
"Kun plezuro? Ĉu vi volonte faras tion?" 
"Volonte mi legas en Apokalipso kaj en la libroj pri Danielo, kaj Genezo kaj Samuelo kaj iom pri Eliro, pri kelkaj pecoj 
de Reĝoj kaj Nombroj, kaj Hiobo kaj Jona." 
"Kaj la psalmoj? Mi esperas, ke vi amas ilin." 
"Ne, sinjoro." 
"Ne? - Fi do! Kiel terure! Mi havas knabeton, kiu estas pli 
juna ol vi, kaj li scias parkere ses psalmojn, kaj se vi lin demandus, kion li preferas: manĝi makaroneton aŭ lerni psalmon, tiam li respondus: ' Ho! lerni psalmon! La anĝeloj kantas psalmojn, kaj jam surtere mi volas esti anĝelo.' Tiam rekompence pro sia infana pieco li ricevas du makaronaĵojn." 
"Psalmoj ne estas interesaj," mi rimarkis. 
"Tiu respondo pruvas, ke vi havas malvirtan koron; kaj vi 
devas preĝi al Dio, ke li aliigu tion, ke li donu novan virtan 
koron; ke li forprenu tiun ŝtonan koron kaj anstataŭe donu 
alian el karno." 
Mi estis kuraĝonta demandi kiel okazas tiu ŝanĝado de koroj, sed sinjorino Reed sin miksis en la interparoladon dirante, ke mi sidiĝu. Ŝi mem poste ekparolis kun li. 
"Mi kredas, sinjoro Brocklehurst, ke mi sciigis al vi per mia 
letero antaŭ tri semajnoj, ke ĉi tiu knabino ne havas la karakteron kaj la emojn, kiujn mi dezirus; se vi akceptas ŝin en 
la Lowood-lemejo, tiam mi esperas, ke la lernejestro kaj la 
instruistinoj bone atentu ŝin kaj precipe, ke ili atentu ŝian plej 
grandan kulpon, la emon al trompo. Intence mi diris tion, 
Jane, en via ĉeesto, por ke vi ne penu trompi sinjoron 
Brocklehurst." 
Mi do prave timis sinjorinon Reed kaj prave mi trovis ŝin 
malagrabla; ŝi nur ofendis min, kaj neniam mi estis feliĉa ĉe 
ŝi. Kiel ajn obeema mi estis, kiel persiste mi penis kontentigi 
ŝin, ĉiuj miaj penoj estis repuŝataj kaj respondataj per la supre montritaj rimarkoj. Ĉi tiu akuzo al fremdulo vundis mian 
koron; mi tuj malklare antaŭvidis, kiel ŝi neniigis mian tutan 
esperon, kiun mi atendis de nova ekzistonta vivo. Mi sentis, 
kvankam mi tion ne klare povis diri, ke ŝi semas antipation 
kaj malamikecon sur mian novan vojon; mi rimarkis, ke mi 
ŝanĝiĝis en la okuloj de sinjoro Brocklehurst al ruza, sentaŭga 
infano, kaj kion mi povus fari por senigi lin de tiu eraro? "Nenion, nenion," mi pensis, regante min por ne eksplodi en ploro, kaj rapide forviŝante larmon, kiu montris mian senpovan 
malesperon. 
"Trompo estas malĝojiga eraro ĉe infano," diris sinjoro 
Brocklehurst. "Ĝi estas parenca al mensogo, kaj ĉiuj mensogistoj havos sian porcion en la lago de fajro kaj sulfuro; sed 
oni ŝin atentos, sinjorino Reed. Mi parolos pri ŝi al fraŭlino 
Temple kaj la instruistinoj." 
"Mi tre dezirus, ke ŝi estu edukata laŭ siaj perspektivoj," 
diris plue mia bonfarantino, "oni devas instrui ŝin esti humila 
kaj utila. Kaj rilate la libertempojn, mi esperas, ke ŝi pasigos 
ilin ĉiam en Lowood." 
"Via deziro estas tre prudenta, sinjorino," respondis sinjoro Brocklehurst. "Humileco estas kristana virto, kiu decas 
al la lernantoj de Lowood; tial mi deziras, ke granda zorgo 
estu aplikata kulturi ĝin ĉe ili. Mi studadis, kiel plej bone povas esti mortigata la monda sento pri fiereco ĉe ili, kaj antaŭ 
ne longe mi ĝoje spertis, kiel mi sukcesis en tio. Kiam mia filino Augusta kun sia patrino revenis hejmen post vizito en la 
lernejo, ŝi ekkriis: ' Ho patro, kiel kviete kaj simple aspektas 
ĉiuj knabinoj en Lowood; ili similas infanojn de malriĉuloj 
pro la haroj kombitaj malantaŭ la orelojn, kaj pro tiuj longaj 
antaŭtukoj kun la poŝoj ekstere!' Kaj ŝi diris, ' Ili rigardis miajn vestojn kaj tiujn de patrino, kvazaŭ ili neniam estus vidintaj silkon.' " 
"Ion tian mi ŝatas," diris sinjorino Reed, "eĉ se mi estus 
travojaĝinta la tutan Anglujon, mi ne estus trovinta sistemon, 
kiu tiel trafe taŭgas por infano kiel Jane Eyre, ĉar uniforman 
simplecon, mia kara sinjoro Brocklehurst, mi dezirus en ĉio." 
"Simpleco estas la unua el ĉiuj kristanaj devoj, sinjorino, 
kaj en ĉiuj aranĝoj en la instituto Lowood oni atentas pri ĉi 
tio: simpla nutraĵo, simplaj vestoj, neniu luksa okupado kaj 
hardigaj kutimoj: jen la tagordo de la domo kaj ĝiaj loĝantoj." 
"Tre ĝuste, sinjoro. Sekve mi povas kalkuli sur tio, ke ĉi tiu 
infano estos akceptata kiel lernantino de Lowood kaj ke ŝi 
estos edukata tie laŭ siaj rango kaj perspektivoj?" 
" Tion vi povas, sinjorino; ŝi estos metata en tiun florejon 
de elektitaj plantaĵoj, kaj mi esperas, ke ŝi montros dankemon 
pro la ĝuota privilegio." 
"Mi sendos ŝin kiel eble plej baldaŭ, sinjoro Brocklehurst, 
ĉar mi certigas vin, ke mi deziras esti liberigita de respondeco, kiu fariĝas tro peza." 
"Certe, certe, sinjorino. Kaj nun mi devas adiaŭi vin. En la 
sekvanta semajno mi reiros al Brocklehurst Hall; ĉar antaŭ tiu 
tempo mia amiko, la ĉefa diakono ne irigos min. Mi sciigos al 
fraŭlino Temple, ke ŝi havos novan lernantinon, kiu baldaŭ 
estos atendata tie. Adiaŭ!" 
"Bonan tagon, sinjoro Brocklehurst, salutu en mia nomo 
vian edzinon, kaj Augustan kaj Theodoron kaj la malgrandan 
Braughton." 
"Tion mi plenumos, sinjorino. Aŭskultu foje, knabino, jen 
libreto por vi, nomita la ' Gvidanto por infanoj' , legu ĝin atente, precipe la rakonteton pri la terura, subita morto de Marta G-, sentaŭga infano, kiu faris nenion krom mensogadi kaj 
trompadi." 
Dirinte tion, sinjoro Brocklehurst donis al mi maldikan, 
broŝuritan pamfleton, kaj iris for post kiam li estis sonorirveniginta sian veturilon. 
Sinjorino Reed kaj mi restis dum kelkaj minutoj kune, neniu parolis ; ŝi estis kudranta kaj mi rigardis ŝin. En tiu tempo ŝi estis ĉirkaŭ tridek ses aŭ tridek sep jara; ŝi estis sanaspekta virino kun larĝaj ŝultroj kaj fortaj membroj, ne altkreska, kaj kvankam iom korpulenta, ne dikventra. Ŝi havis 
grandan vizaĝon kun forta suba makzelo; malaltan frunton, 
elstarantan mentonon kaj regulajn nazon kaj buŝon. Sub ŝiaj 
malhelaj palpebroj brilis okuloj, kiuj ne konis kompaton; ŝia 
vizaĝkoloro estis maldiafana, ŝiaj haroj preskaŭ linkoloraj. Ŝi 
havis feran konstitucion, kaj neniam ŝi estis malsana, ŝi estis 
akurata mastrumistino kaj sian mastrumon kaj ĉion, kio apartenis al ĝi, ŝi regis despote. 
Kelkfoje la infanoj ribelis kontraŭ ŝi aŭ montris malestimon por ŝia regado; ŝi vestis sin bone kaj havis teniĝon kaj 
eksteraĵon, kiuj taŭgis por belaj kostumoj. 
Sidante sur malalta benketo kelkajn paŝojn malproksime 
de sinjorino Reed, mi rigardis ŝian vizaĝon. En mia mano mi 
havis la pamfleton pri la mensogistino, kiu estis donita al mi 
kiel aplikota averto. Ĉio, kio ĵus okazis, la tuta maniero, en kiu 
estis farita la interparolado, vundis kaj turmentis ankoraŭ 
mian animon, ĉiun vorton mi estis aŭdinta kaj sentinta kaj mi 
bolis pro interna kolero. Sinjorino Reed rigardis supren interrompante sian laboron; ŝi rigardis al mi en la okulojn kaj samtempe ŝiaj laboremaj fingroj haltis. 
"Eliru la ĉambron kaj iru al la infanĉambro," ŝi ordonis.
Sendube io en mia rigardo ŝin ofendis, ĉar ŝi parolis kun 
retenita eksciteco. Mi ekstaris kaj direktis min al la pordo, returnis min, iris ĝis la fenestro kaj haltis antaŭ ŝi. 
Mi devis paroli; mi estis ofendita kaj devis reofendi, sed 
kiel? Ĉu mi estis sufiĉe forta por venĝi min kontraŭ mian antagonistinon? Mi kolektis mian tutan kuraĝon kaj resume sed 
forte mi diris: "Mi ne estas malsincera; se mi estus tia, mi 
dirus, ke mi vin amas, sed mi diras, ke mi vin ne amas; ke mi 
plej malŝatas vin el ĉiuj krom John Reed; kaj tiun libreton pri 
tiu mensogistino vi donu al Georgiana, via filino, ĉar ŝi mensogadas, kaj ne mi." 
La manoj de sinjorino Reed kuŝis sen movo sur ŝia laboro; 
ŝiaj glaci-malvarmaj okuloj daŭrigis rigardi min. 
"Ĉu vi havas ankoraŭ pli multe por diri?" ŝi demandis en 
tono, kiu pli taŭgus kontraŭ pli aĝa antagonistino ol kontraŭ 
infano. 
Tiuj okuloj kaj voĉo incitis ankoraŭ pli multe mian antipation. Mi tremis de la kapo ĝis la piedoj, mi estis atakita de 
terura eksciteco kaj diris: 
"Mi ĝojas ne aparteni al via familio. Dum mia tuta vivo mi 
ne nomos vin onklino. Kiam mi fariĝos plenkreska, mi neniam venos al vi, kaj se iu demandos al mi, kion mi opiniis pri 
vi kaj kiel vi agis al mi, tiam mi diros, ke jam la sola penso pri 
vi malsanigas min kaj ke vi abomene kruele kondutis kontraŭ 
mi." 
"Kiel vi kuraĝas tion diri, Jane." 
"Kiel mi kuraĝas, sinjorino Reed, kiel mi kuraĝas tion? Ĉar 
tio estas vera. Vi opinias, ke mi ne havas sentojn, kaj ke mi 
povas vivi sen amo aŭ amikeco, sed tion mi ne povas; kaj vi 
ne konas kompaton. Ĝis mia morto mi ne forgesos, kiel vi
repuŝis min, krude kaj senkompate, en la ruĝan ĉambron, kiel 
vi enŝlosis min kvankam mi estis ĝismorte terurita kaj kvankam mi malespere ekkriis: ' Kompatu min, onklino Reed, 
kompatu min do' , kaj ĉar via malica knabo min batis senkaŭ- 
ze kaj ĵetis teren, tial vi punis min maljuste. Al ĉiu, kiu demandos pri tio, mi tion rakontos. La homoj opinias vin bona, 
sed vi estas malbona kaj senkompata. Vi estas falsema!" 
Post kiam mi estis dirinta ĉion tion, mi sentis mian animon 
senŝarĝita, mi sentis min libera kaj konsciis, ke mi venkis kiel 
ankoraŭ neniam antaŭe. Estis kvazaŭ nevidebla ĉeno rompiĝis kaj kvazaŭ min ĉirkaŭas neesperita libereco. Tiuj sentoj 
ne estis sen kaŭzo. Sinjorino Reed rigardis min kun timo, ŝia 
laboro glitis teren, ŝi levis la manojn, ŝi ŝanceliĝis, kaj ŝiaj trajtoj tordiĝis kvazaŭ ŝi tuj ekplorus. 
"Jane, vi eraras; kio estas al vi? Kial vi tiel tremas? Ĉu vi 
volas iom da akvo?" 
"Ne, sinjorino. 
"Ĉu mi povas fari por vi ion alian, Jane? Mi certigas vin, ke 
mi volas esti via amikino." 
"Tion vi ne deziras. Vi diris al sinjoro Brocklehurst, ke mi 
havas malbonan karakteron, ke mi estas falsema, sed mi diros al ĉiu en Lowood, kia vi estas, kaj kion vi faris." 
"Jane, vi ne bone komprenas min, oni ja devas montri al 
infanoj iliajn erarojn kaj kulpojn." 
"Trompado ne estas miaj eraro kaj kulpo!" mi ekkriis. 
"Sed vi tamen estas kolerema, Jane, tion vi ja devas konsenti; nun iru al la infanĉambro, karulino, kaj iom kuŝiĝu." 
"Mi ne estas via karulino, kaj mi ne volas kuŝiĝi. Sendu min 
rapide al la lernejo, sinjorino Reed, ĉar mi malamas esti ĉi 
tie."
"Tre certe mi sendos vin baldaŭ al la lernejo," diris sinjorino Reed mallaŭte, poste ŝi reprenis sian laboraĵon kaj rapide 
eliris el la ĉambro. 
Mi restis sola kiel venkinto. Tio estis mia unua forta batalo kaj mia unua venko. Ankoraŭ momenton mi staris sur la 
fajreja tapiŝo, kie estis starinta sinjoro Brocklehurst, kaj mi 
ĝuis mian triumfon. Unue mi ridetis kaj sentis min fiera, sed 
tiu sovaĝa ĝojo same rapide malsovaĝiĝis kiel la batoj de mia 
pulso. Neniu infano povas disputi kontraŭ pliaĝulo, nek eligi siajn sentojn de kolero, kiel mi estis farinta kaj ne penti kaj 
sperti malvarman kontraŭagon. Kiam mi akuzis kaj minacis 
sinjorinon Reed, mia animo estis kiel brulanta erikejo, kun 
konsumantaj, brilantaj flamoj, sed post duonhora kvieta pripensado pri mia senpripensa konduto kaj pri la malluma kaj 
malbona situacio, en kiu mi troviĝis, ĝi estis kiel tiu sama erikejo sed nigra, senviva kaj fàjre konsumita. 
La unuan fojon mi sentis ion kiel venĝon. Unue ĝi ŝajnis al 
mi kiel aroma vino, varma kaj freŝiganta, sed la post-aromo 
estis metaleca kaj acida, kvazaŭ mi estis venenita. Volonte mi 
estus petinta pardonon al sinjorino Reed, sed duone el sperto, 
duone instinkte mi sciis, ke tio estus la ĝusta maniero, per kiu 
ŝi duoble malestimus min, kaj per kiu mi denove ekscitus 
min. Mi sopiris ion pli bonan ol senbride eksplodi - nome 
eksenti malpli malamikajn sentojn ol malluman indignon. Mi 
prenis la "Mil kaj unu noktoj", kaj mi sidiĝis por legi. Mi ne 
komprenis, kion mi legis; seninterrompe miaj pensoj sin puŝis 
inter la paĝojn, kiuj antaŭe tiel interesis min. Mi malfermis la 
vitran pordon de la manĝoĉambro; estis kviete en la arbareto; super ĉio kuŝis la rigida frosto sen suno aŭ vento. Mi envolvis miajn kapon kaj brakojn en mian jupon kaj serĉis lokon apartigitan. Sed tiuj kvietaj arboj ne amuzis min, nek la 
falantaj pinfruktoj, kiuj memorigis la aŭtunon, nek la flavaj 
folioj amasiĝintaj de la vento kaj nun frost-kuniĝintaj. Mi 
apogis min al la krado kaj rigardis trans senŝafan herbejon 
tute kovritan de mallonga prujne blankiĝinta herbo. La tago 
estis tre griza; peza aero, kiu anoncis neĝon, pendis super ĉio; 
subite falis floketoj, kiuj restis kuŝantaj sur la herbejo. Jen mi 
staris tute sola kiel mizera infano kaj ripete mi diris al mi 
mem: "Kion mi devas fari!" 
Subite mi aŭdis voĉon, kiu kriis: "Fraŭlino Jane, kie vi estas? Venu matenmanĝi!" 
Mi sciis, ke tio estas la voĉo de Bessie, sed mi ne movis 
min. Per malpezaj paŝoj ŝi aperis sur la vojeto. 
"Sentaŭga infano!" ŝi ekkriis, "kial vi ne venas, kiam mi vokas vin?" 
La ĉeesto de Bessie kompare kun ĉiuj miaj pensoj ŝajnis al 
mi refreŝiganta, kvankam ŝi kiel kutime koleriĝis. Post mia batalo kontraŭ sinjorino Reed kaj post mia venko mi ne sentis 
min inklina ĉagreniĝi pro baldaŭ pasanta kolereto de la vartistino, sed inklina mi estis ĝui ŝian malseriozecon. Mi ambaŭbrake ĉirkaŭprenis ŝin kaj diris: 
"Nu do Bessie, ne koleriĝu, ne riproĉu!" 
Ĉi tiu faro estis pli libera kaj pli energia ol mi kutime montris kaj ŝajnis plaĉi al ŝi. 
"Vi estas stranga infano, Jane," ŝi diris de supre rigardante min, "malgranda vagadanta etulino. Kaj vi iros al lernejo?" 
Mi kapjesis. 
"Kaj vi ne malĝojas foriri de via kompatinda Bessie?" 
"Bessie ja ne amas min. Ĉiam ŝi riproĉas min."
"Ĉar vi estas tia stranga timema, terurita infano. Vi devus 
esti pli energia." 
"Pli energia! Por esti riproĉata kaj punata pli multe ankoraŭ!" 
"Sensencaĵo! Sed via sorto ne estas enviinda, tio estas vera, 
ĉar pasintan semajnon mia patrino diris al mi, ke ŝi ne konsentus, ke unu el ŝiaj infanoj estu ĉi tie en via loko. Nun eniru, mi havas bonan novaĵon por vi." 
"Tion mi ne kredas, Bessie." 
"Kion vi celas diri, infano? Kiajn malgajajn okulojn vi montras. Sed aŭskultu: la sinjorino kaj la knabinoj kaj John eliros 
ĉi tiun posttagmezon por trinki teon kaj vi estos ĉe mi. Mi diros al la kuiristino, ke ŝi baku torteton, kaj vi helpos min aran- 
ĝi la tirkestojn, kaj jam baldaŭ mi devos enpaki viajn kofrojn. 
La sinjorino volas, ke vi post du tagoj forlasu Gateshead kaj 
vi povas elekti, kiujn ludilojn vi volas preni kun vi." 
"Bessie, promesu al mi ne riproĉi min plu antaŭ ol mi foriros." 
"Bone; sed estu plaĉa infano kaj ne timu min plu. Ne ektimu, se mi kelkfoje diras ion akratone, tio min ĝenas." 
"Mi kredas, ke mi ne timos vin plu, Bessie, ĉar mi kutimis 
al tio kaj baldaŭ mi estos ĉe aliaj homoj, kiujn mi timos." 
"Ili vin ne amos, se vi timas ilin." 
"Kiel vi, Bessie?" 
"Sed mi amas vin; pli ol ĉiujn aliajn, mi kredas." 
"Vi tamen ne montris tion." 
"Akratona etulino! Vi parolas tute alie ol antaŭe. Kiel vi 
subite fariĝis tiel kuraĝa kaj energia?" 
"Ĉar mi baldaŭ foriros kaj krom tio - " Mi estis dironta,
kio estis okazinta inter sinjorino Reed kaj mi, sed bone konsiderinte tion, mi opiniis, ke estas pli bone silenti pri tio. 
"Kaj vi ĝojas, ĉar vi foriros de mi?" 
"Tute ne, Bessie; nun tio eĉ malĝojigos min iomete." 
"Nur iomete! Kiel indiferente vi diras tion! Mi kredas, ke 
vi rifuzus al mi kiseton, se mi ĝin petus; vi dirus: prefere ne." 
"Certe mi volas kisi vin; jam klinu vin." Bessie sin klinis, kaj 
ni ĉirkaŭbrakis unu alian kaj konsolita mi iris kun ŝi en la 
domon. Tiu posttagmezo harmonie pasis; kaj en la vespero 
Bessie rakontis al mi interesplenan rakonteton kaj kantis kelkajn el siaj plej belaj kantetoj. Eĉ por mi la vivo kelkfoje montris sunbrilon.
Ĉapitro V. 
Apenaŭ la horloĝo batis la kvinan horon en la mateno de 
la 19-a de januaro, Bessie venis kun kandelo en mian alkovon kaj trovis min jam el la lito kaj preskaŭ vestita. Mi estis leviĝinta jam antaŭ duona horo, estis lavinta mian vizaĝon 
kaj vestinta min ĉe la lumo de la duona luno, kiu ĵus malleviĝis, kaj kiu lumis tra la fenestreto apud mia lito. Tiun tagon mi foriros de Gateshead per poŝtveturilo, kiu kutime preteriris la loĝejon de la pordisto je la sesa horo en la mateno. 
Neniu estis leviĝinta escepte de Bessie; ŝi estis bruliginta la 
fajron en la fajrejo de la kameno en la infanĉambro kaj tie ŝi 
pretigis mian matenmanĝon. Infanoj malofte povas manĝi 
antaŭ fariĝonta vojaĝo; ankaŭ mi ne povis tion. Post kiam 
Bessie senfrukte estis trudinta al mi kelkajn kulerojn da pankaĉo, ŝi pakis kelkajn biskvitojn en paperon kaj metis ĝin en 
mian vojaĝ-valizon; poste ŝi helpis min surmeti mantelon kaj 
ĉapelon, kaj volvante sin en tukon ŝi eliris kun mi al la pordo. Kiam ni preteriris la dormejon de sinjorino Reed, ŝi diris: 
"Ĉu vi volas diri adiaŭ al sinjorino?" 
"Ne, Bessie; hieraŭ vespere ŝi venis al mia lito, kiam vi estis malsupre kaj diris, ke la sekvantan matenon mi ne bezonos ĝeni ŝin kaj la knabinojn; kaj ke mi devas pensi pri tio, ke 
ŝi ĉiam estis mia amikino; ke mi devas esti danka pro tio kaj 
ankaŭ devos tiel paroli pri ŝi." 
"Kaj kion vi diris?"
"Nenion; mi tiris la litotukon super mian kapon kaj turnis 
min al la muro." 
"Tio estis malprave farita, Jane." 
"Ne, Bessie, tio estis prave farita; neniam ŝi estis mia amikino; ĉiam ŝi estis al mi malamika." 
"Ne diru tion, Jane!" 
"Adiaŭ, Gateshead!" mi kriis, kiam ni iris tra la koridoro al 
la elirpordo. 
La luno jam malaperis, kaj estis tre mallume. Bessie portis 
lanternon, ĝi prilumis la malsekan ŝtupon kaj la makadaman 
vojon, kiu estis kota pro malfrosto. Estis severa, malvarma 
vintromateno kaj miaj dentoj interfrapetadis dum rapide mi 
laŭiris la vojon. Mi vidis lumon en la domo de la pordisto; 
kiam ni alvenis tien, la pordistedzino ĵus bruligis la fajron; kaj 
mia kofro, alportita tien la antaŭan vesperon, staris ĉirkaŭita 
de ŝnuro apud la pordo. Estis la sesa horo kaj ĵus la horloĝo 
batis, kiam rulbruo de radoj anoncis la alvenon de la poŝt-veturilo. Mi iris al la pordo kaj vidis la lanternojn rapidantajn 
tra la mallumo. 
"Ĉu ŝi vojaĝas sola?" demandis la pordistedzino. 
"Jes." 
"Kiel malproksimen?" 
"Kvindek mejlojn." 
"Kia distanco! Estas al mi nekompreneble, ke sinjorino 
Reed ne timas, lasante ŝin iri tiel malproksimen kaj sola." 
La veturilo haltis; jen ĝi staris kun kvar ĉevaloj ĉe la krado 
kaj ĝia supro estis plenplena de vojaĝantoj; la konduktoro kaj 
la veturigisto kriis kiel eble plej laŭte, ke mi rapidu; mia kofro estis tirata supren kaj mi estis forigata de Bessie, kiun mi 
kisis kaj ĉirkaŭbrakis.
"Bone zorgu pri ŝi!" ŝi kriis al la konduktoro, kiam li sidigis min en la veturilon. 
"Jes, jes!" li respondis; la veturilpordo brufermiĝis, voĉo 
kriis "jam antaŭen!" kaj ni ekveturis. Tiel mi estis disigita de 
Bessie kaj de Gateshead; kaj kondukata, kiel mi opiniis, al 
malproksimaj, misterplenaj regionoj. 
Pri la vojaĝo mi memoras nur malmulton: nur ke la tago 
ŝajnis nenature longa kaj ke ni vojaĝis laŭ vojo, kiu estis longa 
multajn centojn da mejloj. Ni vojaĝis tra diversaj urboj kaj en 
granda urbo la veturilo haltis; la ĉevaloj estis maljungataj kaj 
la pasaĝeroj eliris la veturilon por manĝi. Mi estis kondukata al la veturilhaltejo, speco de hotelo, kie la konduktoro volis doni al mi kelkan manĝaĵon, sed mi ne malsatis; poste li 
irigis min en grandan ĉambron, kiu havis fajrejon ĉe ĉiu fino; 
ĉe la plafono pendis lustro kaj sur la muro estis malgranda 
ronda galerio plena de muzikinstrumentoj. 
Tie mi longan tempon iris tien kaj reen, sentante min tre 
stranga kaj timanta, ke oni ŝtelos min; ĉar mi kredis pri infanŝtelistoj, ĉar multfoje ili troviĝis en la rakontoj vespere 
rakontitaj de Bessie. 
Fine la konduktoro revenis; refoje mi estis ŝovita en la 
poŝtveturilon, mia protektanto suriris sian sidejon, blovis la 
kornon, kaj jen ni brue forvojaĝis sur la stratŝtonoj de L... 
En la posttagmezo la vetero fariĝis malseketa kaj nebula; 
kaj kiam krepuskiĝis, mi sentis, ke ni estas tre malproksime 
de Gateshead; urbojn ni ne plu preteriris, la pejzaĝo ŝanĝiĝis, 
altaj grizaj montetoj leviĝis ĉe la horizonto. Kiam fariĝis pli 
mallume, ni venis en valon kun densa arbaro, kaj longe post 
kiam vesperiĝis, mi aŭdis la venton muĝi inter la arboj. 
Tiu bruo sendube dormigis min; mi dormis nur mallongan
tempon, kiam subita halto de la veturilo vekis min. La pordeto estis malfermita kaj iaspeca servistino staris antaŭ ĝi; mi 
rimarkis ŝiajn vizaĝon kaj jupon en la lumo de la veturila lampo. 
"Ĉu estas ĉi tie knabineto, kiu nomiĝas Jane Eyre?" ŝi demandis. 
"Jes," mi respondis, kaj oni metis min el la veturilo; mia kofro baldaŭ staris ĉe mia flanko kaj tuj la veturilo iris pluen. 
Mi estis rigida pro la longa sidado, kaj konfuzita pro la 
bruo kaj la skuetoj de la veturilo; sed kolektante mian tutan 
energion, mi rigardis ĉirkaŭe. Ĉie pluvo, vento kaj mallumo; 
sed klare mi vidis muron kun pordo kaj tra tiu pordo mi iris 
kun mia nova kondukanto. Ŝi serurfermis post si la pordon. 
Nun mi vidis domon, aŭ kelkajn domojn, ĉar la konstruaĵo 
sin etendis proksimen kun multaj fenestroj, kelkaj el kiuj estis 
prilumitaj; ni trairis larĝan silikan vojeton tre malsekan, kaj 
eniris pordon; poste la servistino kondukis min en ĉambron 
kun fajro en la fajrejo kaj lasis min sola. 
Mi varmigis miajn sensentajn manojn super la flamoj kaj 
rigardis ĉirkaŭe; kandelo ne estis tie, sed per la flamoj en la 
fajrejo mi kelkfoje povis vidi la murpaperon, plankotapiŝetojn, kurtenojn kaj brilantajn meblojn el mahagono. Estis 
gastoĉambro, ne tiel vasta kaj riĉa kiel la salono en Gateshead, sed sufiĉe komforta. Mi penis vidi, kion reprezentis 
pentraĵo, pendanta sur la muro, kiam malfermiĝis la pordo 
kaj eniris persono kun lumo; alia persono ŝin sekvis. 
La unua estis alta sinjorino kun malhelaj haroj kaj brunaj 
okuloj, pala kaj alta frunto; ŝi estis volvita en ŝalo, ŝia vizaĝo 
estis grava kaj ŝia teniĝo rekta. 
"La infano estas tre juna por fari tian longan vojaĝon, tute
sola," ŝi diris, dum ŝi metis la kandelon sur la tablon. Momenton ŝi atente rigardis min, poste ŝi diris plue. "Konduku ŝin tuj 
al la lito, ŝi aspektas laca. Ĉu vi estas laca?" ŝi demandis, metante la manon sur mian ŝultron. 
"Iom, sinjorino." 
"Kaj sendube ankaŭ malsata; fraŭlino Miller, donu al ŝi 
iom da manĝo antaŭ ol ŝi enlitiĝos. Ĉu tio estas la unua fojo, 
ke vi iras al lernejo, tiel malproksime de viaj gepatroj, knabineto?" 
Mi respondis, ke mi ne plu havas gepatrojn. Ŝi demandis 
antaŭ kiom da tempo ili mortis, kiom da jaroj mi havas, kio 
estas mia nomo kaj ĉu mi scias legi, skribi kaj kudri; poste ŝi 
frapetis mian vangon per sia montrofingro dirante, ke mi bone kondutu kaj igis forkonduki min de fraŭlino Miller. 
La sinjorino, de kiu ni ĵus iris, estis ĉirkaŭ dudeknaŭjara; la 
fraŭlino, kiu akompanis min, estis pli juna; la unua impresis 
min per siaj voĉo kaj tuta sia eksteraĵo. Fraŭlino Miller estis 
pli ordinara, kun ruĝa vizaĝkoloro kaj, kvazaŭ ŝin premas 
zorgoj, iom rapida en movoj kaj manieroj, kiel iu, kiu havas 
multon por fari. Ŝi aspektis kiel instruistino kaj poste mi rimarkis, ke ŝi estas tio. Ŝi kondukis min de unu ĉambro en alian, tra ĉiaj koridoroj de la malregula konstruaĵo, ĝis fine la 
profunda silento, reganta en tiu parto, kiun ni trairis, ŝanĝiĝis 
en bruon de voĉoj; tie ni eniris vastan longan ĉambron kun 
longaj lignaj tabloj, ĉe ĉiu fino po du, sur kiuj staris kelkaj 
brulantaj kandeloj kaj ĉirkaŭ kiuj sidis sur benkoj aro da dek- 
ĝis dudekjaraj knabinoj. La nombro, vidata ĉe la lumo de kandeloj ŝajnis al mi nekalkulebla; tamen ĝi ne superis okdek; ili 
estis vestitaj per brunaj lanaj jupoj de stranga modo kaj portis 
longajn maldelikatajn antaŭtukojn. En ĉi tiu horo ili kutimis
studi la lecionojn por la sekvanta tago kaj la murmurado de 
voĉoj, kiun mi aŭdis, estis la miksita flustrata studado. 
Fraŭlino Miller fingre montris al mi benkon ĉe la pordo 
por sidiĝi, poste ŝi iris al la antaŭa parto de la longa ĉambro, 
kaj ekkriis: 
"Plejaĝulinoj1, kolektu kaj forportu la librojn!" 
Kvar knabinoj ĉe diversaj tabloj ekstaris kaj disiris por kolekti kaj forporti la librojn. Post momento fraŭlino Miller ekkriis samkomande: "Plejaĝulinoj, alportu la pletojn kun la 
vespermanĝo." 
La plej aĝaj knabinoj foriris kaj reveninte ili ĉiuj portis pleton kun porcioj de io, kion mi ankoraŭ neniam vidis kaj karafon da akvo kaj pokalon en la mezo. La porcioj estis disdonataj; kiuj soifis, tiuj trinkis akvon el sama pokalo. Kiam venis mia vico, mi trinkis, ĉar mi soifis, sed pro la laceco kaj pro 
ĉio nova ĉirkaŭ mi, mi ne povis manĝi; mi nun vidis, ke mia 
porcio konsistas el maldika avena kuko tranĉita en pecetojn. 
Post la vespermanĝo preĝo estis legata de fraŭlino Miller, kaj 
ĉiuj iris supren duope. Mi estis tiel laca, ke mi preskaŭ ne rimarkis, kiel aspektas la dormejo, mi nur vidis, ke ĝi estas tiel 
longa, kiel la lernejoĉambro. Tiun nokton mi dormis kune 
kun fraŭlino Miller en ŝia lito; ŝi helpis min senvestiĝi, kaj 
kiam mi estis kuŝanta, mi rigardis la longan vicon de litoj, kiuj 
baldaŭ estis okupitaj ĉiu de du knabinoj; en dek minutoj estingiĝis la kandeloj kaj mi profunde ekdormis en la senbrua 
ĉie reganta mallumo. 
La nokto baldaŭ pasis; mi estis tro laca por sonĝi. Nur unu 
fojon mi vekiĝis pro la vento kaj la pluvo, kiu torente malsupreniĝis kaj mi rimarkis, ke mi kuŝas flanke de fraŭlino Miller. 
1 originale "Monitors", Monitoro estas helpanto de instruisto.
Kiam mi refoje malfermis la okulojn, la sonorilo laŭte sonoris; la knabinoj jam leviĝis kaj sin vestis; estis ankoraŭ frumatene kaj du kandeloj brulis en la ĉambro. Kontraŭvole mi 
ellitiĝis; estis malvarmege. Kiel eble plej bone kaj tremetante mi vestis min kaj lavis min, kiam pelvo kun akvo estis alportita, kio okazis malrapide, ĉar nur unu pelvo estis uzata de 
ses knabinoj sur la lavotabloj en la mezo de la ĉambro. Denove la sonorilo aŭdiĝis kaj duope ĉiuj malsupreniris la ŝtuparon al la malnova duone prilumita lerneja ĉambro; tie refoje 
estis preĝo de fraŭlino Miller, kiu poste ekkriis: "Formu klasojn!" 
Dum kelkaj minutoj regis laŭta bruo kaj fraŭlino Miller ripete vokis: "Senbrue! kaj orde! "Kiam la bruo finiĝis, mi vidis, 
ke ili staras en kvar duonaj cirkloj antaŭ kvar seĝoj, starantaj 
ĉe la kvar tabloj; ĉiuj knabinoj havis libron en la mano, kaj sur 
ĉiu tablo antaŭ la neokupitaj lokoj kuŝis dika libro, kiu aspektis kiel Biblio. Sekvis mallonga paŭzo, dum kiu oni aŭdis nur 
kelkan flustradon; fraŭlino Miller iris de unu klaso al alia por 
ordoni silenton. 
En la malproksimo sonis sonorileto kaj eniris tri personoj, 
ili sin direktis al unu el la tabloj kaj sidiĝis tie. Fraŭlino Miller sidiĝis sur la kvara seĝo plej proksime al la pordo, kie la 
plej malgrandaj infanoj estis sidantaj; al tiu juna klaso mi estis 
vokata kaj sidigata sur la plej malsupra loko. Jen la okupado 
de la tago komenciĝis; la ĉiutaga preĝo estis dirata, tiam kelkaj tekstoj el la biblio; kaj poste estis tirtone legataj longaj 
ĉapitroj el la biblio, kio daŭris unu horon. Kiam tio finiĝis 
estis luma tago. La nelacigebla sonorilo sonoris la kvaran fojon; la klasoj estis formataj; kaj ni marŝis al alia ĉambro por 
matenmanĝi. Kiel min ĝojigis la perspektivo, ke mi estis man-
ĝonta, mi estis malsana pro manko de nutraĵo, ĉar la antaŭan 
tagon mi estis manĝinta tiel malmulte. 
La manĝejo estis vasta, malgaja ĉambro kun malalta plafono; sur du tabloj staris vaporantaj pletoj, kiuj je mia teruro disvastigis malagrablan odoron. Mi rimarkis ĝeneralan 
manifestadon de malkontento, kiam la odoro el la pletoj tiklis la naztruojn de tiuj, por kiuj estis destinita la manĝaĵo. La 
plej grandaj knabinoj de la unua klaso flustris: 
"Abomene! La kaĉo refoje brulodoras!" 
"Silenton!" vokis voĉo, ne tiu de fraŭlino Miller, sed de la 
ĉefinstruistino, malgranda, malpala persono, bele vestita, kiu 
aspektis malafable kaj nun sidiĝis ĉe la ĉefa parto de la tablo flanke de iom pli gaje aspektanta sinjorino. 
Vane mi serĉis tiun, kiun mi estis vidinta la antaŭan vesperon, ĉar ŝi forestis. Fraŭlino Miller sidis ĉe la fino de la tablo, kie ankaŭ mi sidis; kaj stranga, alilanda pli aĝa sinjorino, 
la franca instruistino, okupis la saman lokon ĉe la alia tablo. 
Longa preĝo estis dirata kaj himno kantata; poste la servistino portis teon por la instruistinoj kaj la manĝo komenciĝis. 
Mi estis preskaŭ malsana pro malsatego kaj englutis kelkajn kulerojn de mia porcio ne pensante pri la gusto, sed 
kiam pasis la malsato, mi rimarkis, ke ĝi estas io tre naŭziga 
- brulita kaĉo estas same malbongusta kiel nemanĝeblaj terpomoj; eĉ malsatanton ĝi naŭzigas. La kuleroj iris malrapide; 
mi vidis kiel ĉiu knabino gustumis la nutraĵon penante engluti ĝin, sed preskaŭ ĉiuj baldaŭ formetis la kuleron. La matenmanĝo finiĝis, sed neniu estis matenmanĝinta. Kiam oni 
estis dankinta pro tio, kion neniu estis ĝuinta, kaj dua himno estis kantita, ĉiuj eliris la manĝejon kaj direktis sin al la instru-ĉambro. Mi estis unu el la lastaj, kaj preterirante la tablojn, mi vidis, ke unu el la instruistinoj gustumis la kaĉon; ŝi 
rigardis la aliajn; sur ĉies vizaĝo sin montris malkontenteco 
kaj unu el ili, la dikulino, flustris: 
"Abomene! Kia honto!" 
Dum kvaronhoro, antaŭ ol la kurso komenciĝis, la instru- 
ĉambro estis plena de bruo; tiam ĉiu povis laŭte kaj iom pli 
libere paroli kaj ĉiuj uzis la okazon. La tuta interparolado temis pri la matenmanĝo, pri kiu ĉiuj sentis grandan indignon. 
Kompatindaj infanoj! Tio estis ilia sola konsolo. Fraŭlino 
Miller estis la sola ĉeestanta instruistino; kelkaj grandaj knabinoj staris ĉirkaŭ ŝi parolante kun seriozaj kaj malkontentaj 
gestoj. 
Mi aŭdis, ke oni mencias la nomon de sinjoro Brocklehurst, post kio fraŭlino Miller malaprobe skuis la kapon; sed 
ŝi ne klopodis kvietigi la ĝeneralan koleron; mi kredas, ke ŝi 
partoprenis ĝin. 
La horloĝo en la instrusalono batis la naŭan horon. Fraŭ- 
lino Miller ekstaris en la mezo de la ĉambro kaj vokis: 
"Silenton! Ĉiu iru al sia loko!" 
La disciplino efikis. En kvin minutoj la ordo revenis en la 
malorda aro, kaj silento sekvis la babilonan zumadon de vo- 
ĉoj. Kvankam la ĉefinstruistinoj akurate okupis siajn lokojn, 
ŝajne ĉiuj atendis ion. Vicigitaj en la benkoj laŭlonge de la 
muroj de la instrusalono, la okdek knabinoj sidis senmove kaj 
rekte. Ĝi estis karakteriza aro, ĉiuj havis glatajn harojn, kombitajn for de la vizaĝoj, neniu bukleto estis videbla; ĉiu portis brunan jupon, tre altan ĉe la kolo kaj kun malvasta kolumo, kaj kun malgrandaj eksteraj poŝoj ligitaj sur ilia jupo 
kaj kiujn ili devis uzi kiel laborsakojn. Ĉiuj portis lanajn 
ŝtrumpojn kaj pezajn ŝuojn kun bukoj el kupro. Pli ol dudek
el la knabinoj, vestitaj per tiu kostumo, estis plenkreskintaj, 
aŭ pli ĝuste dirite, jam junaj fraŭlinoj; la kostumo vestis ilin 
tre malbele kaj eĉ al la plej bela ĝi donis strangan aspekton. 
Mi rigardis jen unu jen alian, kaj kelkfoje la instruistinojn 
- kaj mi devas konfesi, ke neniu el ili tre plaĉis al mi; ĉar la 
dikulino estis iom maldelikata, la malhela ne malmulte eksplodema, la francino kriema kaj ridinda, kaj fraŭlino Miller - 
kompatindulino! aspektis violkolore, veterbatite kaj trolaci- 
ĝinte. Subite, dum mia rigardo vagadis de unu vizaĝo al alia, 
la tuta lernejo samtempe leviĝis kvazaŭ per komuna instigilo aŭ risorto. 
Kio okazis? Mi ne aŭdis ordonon; mi ne sciis, kion pensi pri 
tio. Antaŭ ol mi estis rekolektinta miajn pensojn, la diversaj 
klasoj refoje estis sidantaj, sed, ĉar ĉiuj okuloj estis fiksataj al 
unu loko, la miaj sekvis la komunan direkton kaj renkontis la 
personon, kiu la antaŭan vesperon estis ricevinta min. Ŝi staris ĉe la fino de la longa salono, ĉe la fajrejo, ĉar ĉe ĉiu fino 
brulis fajro; silentante ŝi atente kaj grave ekzamenis la du vicojn de knabinoj. Dum fraŭlino Miller alproksimiĝis al ŝi, ŝi 
ŝajnis demandi ion al ŝi; kaj ricevinte respondon, ŝi reiris al 
sia loko kaj laŭte diris: 
"Plejaĝulino de la unua klaso, alportu la terglobojn!" 
Dum ĉi tiu ordono estis plenumata, la sinjorino, kies konsilo estis petita, malrapide trairis la ĉambron. Mi kredas, ke 
mia respektorgano nepre estas grandega, ĉar eĉ ĝis hodiaŭ mi 
gardis la memoron pri admiro kaj respekto, kun kiuj mi sekvis ŝiajn paŝojn. Vidate en la plena taglumo, ŝi estis alta kaj 
belkorpa; brunaj okuloj, kun dolĉa lumo en iliaj irisoj kaj delikataj longaj okulharoj plibeligis ankoraŭ la blankecon de la 
alta frunto; laŭlonge de ŝiaj tempioj pendis buklete ĝiaj malhele brunaj haroj, laŭ la modo de tiuj tagoj, kiam glataj rubandoj aŭ longaj bukloj ne estis portataj; ŝia jupo, same laŭ 
la modo de tiu tempo, estis el purpura drapo, borderita per 
speco de hispana garnituro el nigra veluro; ora poŝhorloĝo 
(horloĝoj estis tiam pli maloftaj ol nun) brilis ĉe ŝia zono. Por 
kompletigi ĉi tiun pentraĵon, la leganto image aldonu civilizitajn manierojn, blankan, eble iom palan vizaĝkoloron kaj 
gravan iradon kaj teniĝon, kaj, almenaŭ se vortoj povos montri ĝin, vi havos ĝustan ideon pri la eksteraĵo de fraŭlino 
Temple. - Maria Temple estis ŝia nomo, ĉar poste mi vidis 
tiun nomon skribita en la preĝlibro, kiun mi povis porti por 
ŝi al la preĝejo. 
Post kiam la ĉefa guvernistino de Lowood (ĉar tiun oficon 
ŝi plenumis) sidiĝis antaŭ du tergloboj, metitaj sur unu el la 
tabloj, ŝi starigis ĉirkaŭ si sian klason kaj komencis la geografian kurson; la pli malaltaj klasoj estis vokataj de la instruistinoj. Ripetadoj pri historio kaj gramatiko estis tenataj dum 
unu horo; poste sekvis skribado kaj kalkulado kaj fraŭlino 
Temple instruis muzikon al kelkaj el la plej aĝaj knabinoj. La 
daŭro de ĉiu leciono estis fiksata per la horloĝo, kiu fine batis la dek duan horon. La intendantino leviĝis. "Ankoraŭ unu 
vorton mi havas por diri al la lernantinoj," ŝi diris. 
La bruo, kiu kutime sekvis post ĉiu kurshoro, jam komenciĝis, sed tuj ĉesis kiam ŝi diris plue: 
"Vi ne havis matenmanĝon hodiaŭ matene, kiun vi povis 
manĝi kaj sekve vi estas malsataj. Mi ordonis, ke ĉiu el vi ricevu nun panon kun fromaĝo." 
La instruistinoj rigardis unu la alian iom mirigite. 
"Kaj tio okazas je mia respondeco," ŝi klarige aldonis, kaj 
tuj poste ŝi eliris la ĉambron.
La pano kaj la fromaĝo estis disdonataj kelkajn momentojn 
poste je granda ĝojo kaj refreŝigo de la tuta lernejo. Nun estis ordonite: "Al la ĝardeno!" Ĉiu surmetis maldelikatan ĉapelon el pajlo, kun multkoloraj rubandoj el kalikoto, kaj grizan 
lanan mantelon. Ankaŭ mi estis vestita, sekvis la aliajn kaj venis en la liberan aeron. 
La ĝardeno estis vasta, ĉirkaŭita per tiel altaj muroj, ke ĉia 
perspektivo estis elbarita. Kovrita verando etendiĝis laŭ unu 
flanko kaj larĝaj promenvojetoj borderis la mezon, kiu estis 
dividita en dek bedetojn. Ĉi tiuj bedetoj estis destinitaj kiel 
ĝardenetoj por la lernantinoj, kaj ĉiu bedeto havis posedantinon. Se ili estus plenaj de floroj, ili sendube oferus belan aspekton, sed nun, en la dua duono de januaro ĉio estis vintre 
velkinta kaj bruna. Mi tremetis pro malvarmo rigardante ĉirkaŭ mi. La vetero estis tro malvarma por ludi eksterdome - 
ne pluvis, sed estis mallume pro la flava malseka nebulo; la 
tero estis ankoraŭ tute malseka pro la pluvegoj de la antaŭa 
tago. La fortaj knabinoj ĉirkaŭkuris amuziĝante per ĉiaj ludetoj, sed multaj palaj, maldikaj infanoj kunariĝis en la verando por trovi ŝirmejon kaj varmon. Kaj kiam la densa nebulo 
penetris iliajn tremetantajn korpojn, mi ripete aŭdis la sonon 
de profundaj tusadoj. 
Ĝis nun mi diris ankoraŭ nenion al la knabinoj kaj neniu 
atentis min. Mi staris tie tute sola, sed al sento de soleco mi 
jam kutimis, ĝi ne tro premis min. Mi apogis min al la fosto 
de la verando, volvis mian grizan mantelon ĉirkaŭ mia korpo kaj penante forgesi pri la malvarmo, kiu ekstere kvazaŭ 
ŝtonigis min, kaj la sento de malsato, kiu interne mordetis 
min, mi donis min al ĉio, kio okazis ĉirkaŭ mi. Miaj pripensoj estis tro malklaraj kaj tro interrompataj por rakonti ilin
nun. Apenaŭ mi sciis, kie mi troviĝas. Ŝajnis al mi, ke Gateshead kaj mia ĝisnuna vivo kuŝas tre malproksime de mi. La 
estanteco estis malklara kaj stranga, kaj mi ne povis diveni, 
kion donos la estonteco. Mi ĉirkaŭrigardis la monaĥej-aspektan ĝardenon kaj poste rigardis la eksteran parton de la domo 
- granda konstruaĵo, kies duono aspektis grize kaj malnove, 
la alia duono ankoraŭ tute nove. La nova parto, en kiu trovi- 
ĝis la instrusalono kaj la dormejo, ricevis sian lumon tra altaj, mallarĝaj kradfenestroj, pro kio ĝi aspektis kiel preĝejo. 
Memorŝtono super la pordo enhavis la surskribon: 
Instituto Lowood. - ĉi tiu parto estas rekonstruita en la 
jaro.... - de Naomi, de Brocklehurst Hall, en ĉi tiu graflando.... "Tiel same via lumo lumu antaŭ homoj, por ke ili vidu 
viajn bonajn farojn kaj gloru vian patron, kiu estas en la ĉielo." Sankta Mateo 5: 16. 
Ripete mi legis tiujn vortojn. Mi sentis, ke klarigo devus 
esti aldonita kaj ke mi ne povas kompreni ilian plenan signifon. Mi staris ankoraŭ pripensante la signifon de la vorto "Instituto" kaj penis trovi ian interrilaton inter la unuaj vortoj kaj 
la verso, kiam iu tuj malantaŭ mi tusis, kaj tial mi turnis la kapon. Tute apude mi vidis knabinon sidantan sur ŝtona benko. Ŝi klinis sin super libro kaj ŝajnis tre atente legi. 
De la loko, kie mi staris, mi povis legi la titolon - "Rasselas" - tiun nomon mi trovis stranga kaj sekve alloga. Kiam ŝi 
turnis paĝon, ŝi okaze rigardis supren, kaj tuj mi alparolis ŝin: 
"Ĉu vi trovas tiun libron interesa?" Mi jam intencis peti ĝin 
prunti iam. 
"Ho jes," ŝi diris, silentinte kelkajn sekundojn, dum kiuj ŝi 
rigardis min. "Ĝi plaĉas al mi." 
"Pri kio ĝi temas?" mi demandis plue. Nun mi vere ne
scias, kiel mi fariĝis tiel kuraĝa kaj komencis interparolon kun 
fremdulino. Tio ja estis kontraŭa al mia karaktero; sed mi 
opinias, ke ŝia okupo naskis mian simpation al ŝi, ĉar ankaŭ 
mi mem amis legi, kvankam nur frivolan kaj infanan literaturon, taŭgan por mia aĝo. Gravan aŭ malfacilan mi ankoraŭ ne 
povis kompreni. 
"lam foliu kaj enrigardu ĝin," respondis la knabino, prezentante al mi la libron. Mi enrigardis la libron. Mallonga ekzameno konvinkis min, ke la enhavo estas malpli interesa ol 
la titolo. "Rasselas" ŝajnis al mi enua pro mia nematura gusto. 
Nenion mi vidis pri feinoj, nenion pri protektantaj spiritoj; en 
la dense presitaj linioj ŝajne ne estis rakontate pri brila diversaĵo. Mi ĝin redonis. Sendire kaj kviete ŝi akceptis la libron kaj 
estis tuj enprofundiĝinta en ĝi, kiam mi refoje kuraĝis ĝeni 
ŝin. 
"Ĉu vi povas diri al mi, kion signifas tiuj vortoj sur la ŝtono super la pordo? Kio estas Instituto Lowood?" 
"Ĝi estas ĉi tiu domo en kiu vi estonte loĝos." 
"Kaj kial oni nomas ĝin ' Instituto' . Ĉu ĝi iel diferencas de 
aliaj lernejoj?" 
"Parte ĝi estas azilo, parte lernejo. Vi kaj mi kaj ĉiuj aliaj ĉi 
tie estas infanoj vivantaj per la donacoj de bonfarantoj. Mi 
supozas vin orfino, ĉu ne? Ĉu ne mortis via patro, aŭ via patrino, eble ambaŭ?" 
"Ili ambaŭ mortis antaŭ ol mi estis sufiĉe aĝa por kompreni tion." 
"Nu, ĉiuj knabinoj ĉi tie perdis unu el siaj gepatroj, aŭ ambaŭ, kaj ĉi tiu konstruaĵo estas nomata instituto por eduki 
orfinojn."
"Ĉu ni ne pagas tion? Ĉu oni subtenas kaj edukas senpage?" 
"Ni, aŭ niaj amikoj pagas jare po dek kvin funtoj por ĉiu 
lernantino." 
"Kial do oni nomas nin azil-infanoj?" 
"Ĉar dek kvin funtoj ne sufiĉas por pagi niajn subtenadon 
kaj edukadon; kio mankas, estas pagata per monoferadoj. 
"Kiu ekzemple estas tia monoferanto?" 
"Diversaj filantropoj, kaj sinjorinoj kaj sinjoroj en ĉi tiu ĉirkaŭaĵo kaj en Londono. 
"Kiu estis Naomi Brocklehurst?" 
"La sinjorino, kiu konstruis la novan parton de ĉi tiu konstruaĵo; tion sciigas tiu ŝtono, kaj ŝia filo ĉion administras kaj 
aranĝas ĉi tie." 
"Kial?" 
"Ĉar li estas la kasisto kaj direktoro de la instituto." 
"Sekve ĉi tiu domo ne apartenas al tiu altkreska sinjorino, 
kiu portas poŝhorloĝon kaj kiu diris, ke ni ricevos panon kun 
fromaĝo?" 
"Al fraŭlino Temple? Ho, ne! Mi dezirus, ke ĝi apartenus al 
ŝi. Ŝi devas respondi al sinjoro Brocklehurst pri ĉio, kion ŝi 
faras. Sinjoro Brocklehurst mem aĉetas ĉiujn niajn vestojn kaj 
la nutraĵon." 
"Ĉu li loĝas en ĉi tiu konstruaĵo?" 
"Ne, - li loĝas du mejlojn de ĉi tiu loko, en granda porsinjora domo." 
"Ĉu li estas bona viro?" 
"Li estas ekleziulo kaj oni diras, ke li faras multon bonan." 
"Ĉu vi ne diris, ke tiu altkreska persono nomiĝas fraŭlino 
Temple?"
"Jes." 
"Kaj kiel nomiĝas la aliaj instruistinoj?" 
"La ruĝvangulino nomiĝas fraŭlino Smith; ŝi atentas la laboron kaj tondas la vestaĵojn - ĉar ni faras niajn proprajn 
vestaĵojn kaj jupojn; tiu etulino kun la nigraj haroj estas fraŭ- 
lino Scatcherd; ŝi instruas historion kaj gramatikon, kaj ripetadas en la dua klaso; tiu kun la ŝalo kaj kun la naztuko ligita al sia flanko per flava rubando, estas Madame Pierrot; - 
ŝi venis el Lise en Francujo kaj donas francajn lecionojn." 
"Ĉu vi amas la fraŭlinojn?" 
"Nu... iom... tiom." 
"Ĉu vi amas tiun etan nigraokulan kaj tiun Madame -? - 
Mi ne povas prononci ŝian nomon kiel vi ĵus faris." 
"Fraŭlino Scatcherd estas iomete kolerema - vi devas 
atenti ne inciti ŝin; madame Pierrot ne estas malbona homo." 
"Sed fraŭlino Temple estas la plej bona, ĉu ne?" 
"Fraŭlino Temple estas tre bona kaj tre klera; ŝi superas 
ĉiujn aliajn, ĉar ŝi estas multe pli instruita ol la aliaj." 
"Ĉu vi estas ĉi tie jam longe?" 
"Du jarojn." 
"Ĉu vi estas orfino?" 
"Mia patrino estas mortinta." 
"Ĉu vi estas feliĉa ĉi tie?" 
"Mi opinias, ke vi faras tro multajn demandojn kaj mi respondis jam sufiĉajn da ili. Nun mi volas legi." 
Sed en tiu momento la sonorilo vokis al tagmanĝo. Ĉiuj 
eniris la domon. La odoro nun pleniganta la manĝejon apenaŭ estis pli apetitincita ol tiu, kiu tiklis niajn flarorganojn 
antaŭ la matenmanĝo. La manĝaĵo ĉi tiun fojon metita sur la 
tablon troviĝis en du eksterordinare grandaj ladaj kaldronoj,
el kiu supreniris densa vaporo, malbonodoranta kiel ranca 
graso. La tagmanĝo konsistis el pistitaj terpomoj kun pecetoj 
da malbona viandaĵo. De ĉi tiu miksaĵo ĉiu lernantino ricevis 
sufiĉe grandan telerplenan porcion. Mi manĝis de ĝi, kion mi 
povis engluti, mirante ĉu la nutraĵo estas sama ĉiutage. Post 
la manĝo ni tuj reiris al la instrusalono. La lecionoj rekomenciĝis kaj daŭris ĝis la kvina horo. 
La unua notinda okazintaĵo de tiu posttagmezo estis, ke la 
knabino, kun kiu mi estis parolinta sub la verando tiun matenon, estis forsendita de la historia leciono al la mezo de la 
salono, kie ŝi devis resti staranta. Mi trovis tiun punon tre 
senhonoriga, precipe por tiel granda knabino - ŝajnis al mi, 
ke ŝi montros honton; sed je mia granda surprizo ŝi nek ploris 
nek ruĝiĝis. 
Kviete sed grave ŝi staris tie dum ĉiuj rigardis ŝin. "Kiel ŝi 
povas elporti tion tiel kviete - kaj energie?" mi demandis al 
mi. "Se mi starus tie en ŝia loko, mi dezirus, ke malfermiĝu 
antaŭ miaj piedoj la tero por engluti min. Ŝi aspektas kvazaŭ 
ŝi pensas pri io ekster sia puno kaj ekster sia situacio: pri io 
nek ĉirkaŭ, nek antaŭ si. Mi aŭdis foje pri tagsonĝoj - ĉu ŝi 
nun tagsonĝas? La okulojn ŝi fiksas sur la plankon, sed mi 
estas certa pri tio, ke ŝi ne vidas ĝin - estas kvazaŭ ŝi rigardas en sian internon, en sian propran koron; mi kredas, ke ŝi 
rigardas tion, kion ŝi povas memorigi al si, kaj ne al tio, kio 
nun okazas ĉirkaŭ ŝi. Mi estas scivola ekaŭdi, kia knabino ŝi 
estas - bona aŭ sentaŭga." 
Baldaŭ post la kvina horo ni ricevis refoje manĝon, konsistantan el taseto da kafo kaj tranĉaĵo da bruna pano. Mi formanĝis mian panon kaj trinkis mian kafon kun apetito; sed 
volonte mi estus ricevinta duan egalan porcion - ĉar mi malsatis ankoraŭ. Poste sekvis libera duonhoro; poste ni ricevis 
glason da akvo kaj peceton da aven-kuko kaj fine ni devis 
preĝi kaj iri al la dormejo. 
Tia estis mia unua tago en Lowood.
Ĉapitro VI. 
La sekvanta tago komenciĝis kiel la antaŭa, ni ellitiĝis kaj 
vestis nin ĉe kandela lumo; sed ĉi tiun matenon ni estis 
devigataj preterlasi la ceremonion de lavado, ĉar la akvo en 
la kruĉoj estis tute frostita. La vetero de la pasinta vespero 
jam ŝanĝiĝis kaj la akra nord-orienta vento, kiu la tutan nokton fajfis tra la krevaĵoj de niaj dormej-vitroj, tremetigis nin 
en niaj litoj kaj ŝanĝis la enhavon de la kruĉoj en glacion. 
Antaŭ ol pasis la longaj horo kaj duono de preĝado kaj legado en la biblio, mi preskaŭ ŝtoniĝis pro la malvarmo. Fine 
venis la tempo de la matenmanĝo kaj ĉi tiun matenon la kaĉo 
ne estis brunkuirita; ĝi estis manĝebla, sed la kvanto estis tre 
malgranda. Kiel malgranda ŝajnis mia porcio! Mi dezirus, ke 
oni estu doninta al mi la duoblon. Dum la paso de la tago mi 
estis enskribita kiel membro de la kvara klaso, kaj regule mi 
devis partopreni en la kursoj kaj plenumi la taskojn je fiksitaj tempoj. Ĝis nun mi estis rigardanto de ĉio, kio fariĝis en 
Lowood; de nun mi estis unu el ĝiaj aktorinoj. Ĉar mi ne kutimis lerni parkere, la lecionoj en la komenco ŝajnis al mi longaj kaj malfacilaj. La ripeta transiro de unu kurso en alian 
konfuzis min kaj mi ĝojis, kiam fraŭlino Smith enmanigis al 
mi posttagmeze je la tria horo du metrojn da muslina banderolo kun fadeno, kudrilo kaj fingringo, ordonante al mi sidiĝi 
en angulo kaj borderi. Je tiu horo preskaŭ ĉiuj aliaj sidis kudrantaj; sed unu klaso staris ankoraŭ ĉirkaŭ fraŭlino Scatcherd
kaj legis, kaj ĉar estis ĉie silente, mi povis aŭdi, pri kio temas 
la kurso kaj samtempe, kion ĉiu knabino scias pri ĝi kaj la rimarkojn de fraŭlino Scatcherd, kiu nun instruis la anglan historion. Inter la knabinoj, kiuj laŭvice legis, mi rimarkis ankaŭ mian konatinon el la verando. Ĉe la komenciĝo de la leciono ŝi ŝidis ĉe la fronto de la klaso, sed ĉar ŝi malbone prononcis kelkajn vortojn, aŭ ne atentis la interpunkcion, ŝi devis eksidi sur la plej malantaŭa loko. Eĉ en tiu loko de malhonoro fraŭlino Scatcherd sen interrompo ŝin atentis. Ĉiufoje 
ŝi parolis al ŝi en la sekvanta maniero: 
"Burns ( tiel la knabino ŝajnis nomiĝi. La knabinoj ĉi tie estis nomataj laŭ sia familia nomo same kiel la knaboj en aliaj 
lernejoj), Burns, vi staras sur la rando de via ŝuo, aŭ: tuj turnu viajn piedfingrojn dekstren. - Burns, vi en tre malagrabla 
maniero elstarigas la mentonon, retiru ĝin. - Burns, mi nepre postulas, ke vi tenu la kapon rekta. En tia sinteno mi ne 
volas vidi vin antaŭ mi." Kaj tiel plu, kaj tiel plu. 
Post kiam unu ĉapitro estis legita dufoje, la libroj estis fermitaj kaj demandoj farataj al la knabinoj. La leciono temis pri 
la regno de Karlo Unua, demandoj estis farataj pri enhavo-, 
pezo- kaj havenimpostoj, kiujn la plej multaj el la knabinoj ne 
sciis respondi; sed ĉiu malfacilaĵo estis solvita, kiam la vico 
venis al Burns. Ŝajnis, ke ŝia memoro kaptis la tutan lecionon 
kaj ŝi sciis ĉion, kio estis al ŝi demandata. Mi atendis, ke fraŭ- 
lino Scatcherd laŭdus ŝin pro ŝia atento; sed anstataŭ tio ŝi 
ekkriis subite: 
"Malpura, tedema knabinaĉo! Vi ne purigis viajn ungojn!" 
Burns ne respondis kaj ŝia silentado mirigis min. 
Mi pensis: "Kial ŝi ne klarigas, ke ŝi ne povis lavi siajn ungojn nek sian vizaĝon, ĉar la akvo estis glaciiĝinta?" Mia atento nun estis deturnita de fraŭlino Smith, kiu deziris, ke mi 
tenu faskon da lanfadeno. Dum ŝi volvis ĝin, ŝi de tempo al 
tempo diris ion al mi, demandante, ĉu mi jam antaŭe vizitis 
lernejon, ĉu mi scias marki, brodi, triki kaj tiel plu; antaŭ ol 
ŝi liberigis min, mi ne povis rimarki la pluajn movojn de fraŭ- 
lino Scatcherd. Kiam mi reiris al mia loko, ŝi ordonis ion, kion 
mi ne komprenis; sed Burns tuj eliris la klason kaj irinte al 
malgranda ĉambreto, kie estis gardataj la libroj, ŝi revenis 
post duona minuto kun fasko da branĉetoj kune ligitaj ĉe unu 
ekstremaĵo. Ĉi tiun malbonsignan objekton ŝi portis al fraŭ- 
lino Scatcherd kun humila ĝentileco; poste sen ordono ŝi kviete malbutonumis sian antaŭtukon kaj tuj la instruistino pundonis al ŝi dekduon da fortaj batoj sur la nukon per la vergo. 
Neniu larmo venis en la okulojn de Burns; kaj dum mi interrompis mian kudradon, ĉar miaj fingroj tiel tremetis pro senutila kaj senpotenca kolero, mi vidis, ke eĉ ne unu muskolo 
de ŝia vizaĝo moviĝas. 
"Obstina knabinaĉo!" ekkriis fraŭlino Scatcherd. "Ĉu nenio povas punkorekti vin pri viaj malpuremoj? Forportu la 
vergon." 
Burns obeis. Plej atente mi ŝin rigardis, kiam ŝi revenis de 
la ĉambreto; ĵus ŝi enpoŝigis la naztukon dum larmo brilis sur 
ŝia vango. 
La ludhoron en la vespero mi trovis la plej agrabla parto de 
la tago. La peceto da pano kaj la pokaleto da kafo estis vivigintaj niajn vivofortojn kvankam ili ne estis kvietigintaj nian 
malsaton. La longdaŭra disciplino de la tago tiam estis iom 
malstreĉigita; la instrusalono tiam estis iom pli varma ol matene - tiam la fajrejoj disvastigis iom pli da lumo por anstataŭi kelkajn kandelojn, kiuj ankoraŭ ne estis enportitaj. La
ruĝeta krepusko, la tolerata bruo, la miksita interparolado de 
tiom da voĉoj donis al ni bonvenan senton de libereco. 
En la vespero, kiam mi estis vidinta, ke fraŭlino Scatcherd 
tiel punis sian lernantinon Burns, mi iris kiel ordinare kaj sen 
akompanantino inter la benkoj kaj tabloj de la instrusalono; 
irante preter fenestro, mi levis kurtenon kaj de tempo al tempo rigardis eksteren; neĝegis kaj la neĝo jam amasiĝis kontraŭ 
la plej malsupraj vitroj; kaj kiam mi premis mian orelon al la 
fenestro, mi povis diferencigi la muĝadon de la vento eksterdome de la ĝoja bruado interne. 
Se antaŭ ne longe mi estus foririnta de bona hejmo kaj karaj gepatroj, ĉi tiu horo verŝajne sentigus min plej dolore la 
adiaŭon. Tiam ĉi tiu vento estus agordinta min malĝoje kaj ĉi 
tiu duonluma ĥaoso estus malkvietiginta mian animan ripozon. Sed nun ĉio tio ekscitis min kaj senzorge, febre mi deziris, ke la vento muĝu ankoraŭ pli laŭte kaj ke la krepusko kaj 
konfuzo ŝanĝiĝu je mallumo kaj tumulto. Saltante trans pupitrojn kaj rampante sub tabloj mi faris al mi vojon al unu el 
la fajrejoj. Kaj tie mi trovis Burns, ŝi sidis genue antaŭ la alta 
metalfadena cindro-ŝirmilo, malatentante ĉion, kio okazis 
ĉirkaŭe kaj dronanta en la enhavo de libro, kiun ŝi legis ĉe la 
malluma brilo de la cindroj. 
"Ĉu vi ankoraŭ legas "Rasselas"?" mi demandis, ekstarante 
malantaŭ ŝi. 
"Jes," ŝi respondis, "mi preskaŭ finlegis ĝin." Kaj post kvino 
da minutoj ŝi fermis la libron. Tio faris al mi plezuron. 
"Eble mi povos paroligi ŝin," mi pensis. Mi sidiĝis ĉe ŝia 
flanko sur la planko. 
"Kiun nomon vi havas, krom Burns?" 
"Helen."
"Ĉu vi venis de malproksime?" 
"Mi venis de ie el la nordo; de la limo de Skotlando." 
" Vi neniam reiros tien?" 
"Mi esperas, ke jes; sed neniu scias diri ion certan pri la estonteco." 
"Sendube vi volonte forirus de Lowood?" 
"Ne, kial mi dezirus tion? Mi estas sendita al Lowood por 
esti edukata; kaj estus senutile foriri antaŭ ol tiu celo estus 
atingita." 
"Sed tiu instruistino, fraŭlino Scatcherd estas tiel kruela 
kontraŭ vi." 
"Kruela? Tute ne! Ŝi estas severa. Ŝi ne povas toleri miajn 
kulpojn kaj erarojn." 
"Kaj se mi estus en via loko, mi ne povus toleri ŝin. Mi ribelus kontraŭ ŝi, kaj se ŝi batus min per tiu vergo, mi elŝirus 
ĝin el ŝiaj manoj kaj rompus en pecetojn." 
" Verŝajne vi tute ne farus ion tian, sed se vi farus tion, sinjoro Brocklehurst baldaŭ forpelus vin de la lernejo kaj tio tre 
ĉagrenus vian familion. Estas pli bone toleri ion, kio dolorigas nur vin, ol fari ion senpripense kaj tro rapide, kies sekvoj 
sin etendas ĝis la parencoj; krom tio, la Biblio diras: "ne repagu malbonon per malbono." 
"Sed ŝajnas al mi hontinde esti batata en la mezo de ĉambro plena de homoj, precipe se oni estas tiel altkreska kiel vi. 
Mi estas multe pli juna ol vi kaj mi ne povus elporti tion." 
"Se tio estus neevitebla, tiam tamen estus via devo elporti tion. Estas malforte kaj malsaĝe diri, ke vi ne povus tion elporti, kion vi devas elporti." 
Kun senparola miro mi aŭskultis ŝin. Ĉi tiun dogmon pri 
suferado mi ne komprenis, kaj ankoraŭ pli malbone mi povis kompreni aŭ senti ŝian paciencon kontraŭ la fraŭlino. Sed 
mi sentis bone, ke Helen Burns vidas kaj rigardas la aferon en 
lumo, kiun ne vidis miaj okuloj. Mi supozis, ke ŝi povus esti 
prava kaj mi malprava; sed nun mi ne volis plu pripensi la 
aferon, prokrastante ĝin ĝis pli oportuna tempo. 
"Vi ĵus parolis pri viaj kulpoj kaj eraroj, Helen. Kiuj ili estas? Al mi ili ne ŝajnas tre gravaj." 
"Tiam lernu de mi ne juĝi laŭ la ŝajno. Mi estas, kiel diris 
fraŭlino Scatcherd, tre senzorgema kaj malpurema; nur malofte mi relokas la objektojn sur ilian lokon, aŭ ordigas ion; mi 
estas senatenta; mi forgesas pri la reguloj; mi ne sekvas regulan sistemon por fari, kio estu farata; kaj kelkfoje mi diras, kiel 
vi ĵus diris, ke mi ne povas ' toleri' sistemajn aranĝojn. Ĉion 
tion abomenas fraŭlino Scatcherd, ĉar ŝi estas aranĝema kaj 
precizema". 
"Kaj abruptema kaj kruela," mi aldonis; sed Helen ne samopiniis. 
Ŝi eksilentis. 
"Ĉu fraŭlino Temple estas same severa kiel fraŭlino Scatcherd?" 
Kiam ŝi aŭdis la nomon de fraŭlino Temple, dolĉa rideto 
glitis laŭ ŝia grava vizaĝo. 
"Fraŭlino Temple estas enkorpigita bono. Ŝi malĝojas, 
kiam ŝi devas esti severa, eĉ kontraŭ la plej sentaŭga knabino de la lernejo. Ŝi vidas miajn kulpojn kaj ĝentile atentigas 
min pri ili. Kaj se mi faras ion laŭdindan, ŝi laŭdas min malavare. Granda pruvo de mia mizera karaktero estas, ke eĉ ŝiaj 
admonoj, kiuj tamen estas tiel malseveraj kaj ĝustaj, ne sufiĉe 
efikas sur min por korekti miajn kulpojn; eĉ ŝiaj laŭdoj. Kiel
ajn alte mi taksas ilin, mi ne povas sufiĉe instigi min al daŭraj 
zorgemo kaj memkonsiliĝo." 
"Tio estas stranga," mi diris. "Estas tamen tiel facile esti 
zorgema." 
"Eble al vi. Hodiaŭ matene mi atentis vin en via klaso kaj 
rimarkis, ke vi tute dediĉis vin al via laboro. Viaj pensoj ŝajnis tute ne deflankiĝi, dum fraŭlino Miller klarigis al vi la lecionon kaj direktis al vi demandojn. Miaj pensoj daŭre deflankiĝas. Kiam mi devas aŭskulti fraŭlinon Scatcherd por kolekti en mian kapon ĉion, kion ŝi diras, tiam ofte eĉ la sono de 
ŝia voco perdiĝas por mi kaj estas al mi, kvazaŭ mi dronas en 
ian sonĝon. Kelkfoje mi imagas esti en Northumberland kaj 
kvazaŭ la sonoj, kiujn mi aŭdas ĉirkaŭ mi, estas la murmurado de rivereto, fluanta tra Deepden laŭlonge de nia domo; - 
kaj kiam venas mia vico, oni devas veki min; kaj aŭdinte nenion pri kio oni legis, kaj aŭskultinte la imageblan rivereton, 
mi ne scias doni respondojn." 
"Sed hodiaŭ matene vi sciis respondi al tiom multo." 
"Tio estis nura hazardo. La temo pri kiu ni legis, vekis mian 
atenton. Anstataŭ revi pri Deepden, mi pensis pri tio, kiel 
viro, kiel Karlo Unua, kiu intencis la bonon, tiel ofte povis agi 
tiel maljuste kaj malrajte; kaj mi pensis pri tio, kiel bedaŭrinde estis, ke tiu reĝo, alie tiel sincera kaj konscienca, ne rigardis pli malproksimen ol al la privilegioj de la krono. Estus dezirinde, ke li povu rigardi iom pli malproksimen kaj ke li estu 
rimarkinta kien iris tiu tiel nomata tempospirito! Sed kio ajn 
estas, mi ŝatas Karlon Unuan - mi lin estimas, la kompatindan mortigitan reĝon! Jes, liaj malamikoj estis pli malbonaj ol 
li. Ili verŝis lian sangon kaj tion ili ne rajtis. Kiel ili kuraĝis 
mortigi lin!"
Helen parolis nun al si mem. Ŝi ne pensis pri tio, ke ver- 
ŝajne mi ne komprenas ŝin - ke mi scias nenion, aŭ almenaŭ 
tre malmulton pri la temo, kiun ŝi priparolis. Kaj mi malsuprenigis ŝin al la nivelo de mia kono. 
"Ĉu viaj pensoj ankaŭ flankeniĝas kiam fraŭlino Temple 
instruas?" 
"Ho ne, almenaŭ tre malofte; ĉar fraŭlino Temple ordinare parolas pri io, kio estas tute nova por miaj pensoj; mi trovas la manieron en kiu ŝi esprimas sin tre agrabla, ĉar tio, 
kion ŝi instruas al mi estas ofte ĝuste io, kion mi volonte scias." 
"Sekve vi bone atentas kaj kondutas ĉe fraŭlino Temple?" 
"Jes, almenaŭ nekontraŭstare. Mi faras mian eblon tion 
fari; mi simple sekvas mian emon. En tia bona konduto ne 
estas merito." 
"Jes, tre multa. Vi estas bona al homoj, kiuj estas bonaj al 
vi. Pli multon mi neniam deziras. Se la homoj estus ĉiam amikaj kaj obeaj al tiuj, kiuj estas kruelaj kaj maljustaj, la malbonaj povus fari, kion ili dezirus. Ili timus nenion, kaj ne penus 
pliboniĝi kaj estiĝus pli kaj pli malbonaj. Kiam ni estas batataj 
sen kaŭzo, ni devas forte rebati; mi klare sentas, ke ni devas 
tion fari - tiel forte, ke ni instruas al la batinto, ke li neniam 
plu kuraĝos nin tuŝi!" 
"Se vi estos pli aĝa, vi opinios alie pri tiuj aferoj, mi esperas. Vi estas nun nur tre malgranda knabino, kiu scias tre 
malmulte." 
"Sed tiel mi sentas tion, Helen. Mi ne povas ami personojn, 
kiuj malamas min, kvankam mi faras mian eblon kontentigi 
ilin; mi sentas kontraŭstaron por defendi min kontraŭ homoj, 
kiuj maljuste punas min. Tio estas tiel natura, kiel mi amas
homojn, kiuj montras, ke ili min amas, aŭ ke mi submetas 
min al puno, se mi sentas, ke mi ne meritis ĝin." 
"Idolanoj kaj sovaĝaj gentoj instruas tion saman; sed kristanaj kaj civilizitaj popoloj ne kredas tion." 
"Kion? Mi ne bone komprenas vin." 
"La plej bona maniero ne estas: pagi malamon per perforto 
- kaj ankaŭ venĝo ne povas rebonigi faritan maljustaĵon." 
"Kio do?" 
"Legu foje la Novan Testamenton kaj atentu, kion foje diris kaj faris Jesuo; faru liajn dirojn via regulo, kaj rigardu lian 
konduton kiel ekzemplon." 
"Kion do li diris?" 
"Amu viajn malamikojn; benu tiujn, kiuj malbenas vin; faru 
bonon al tiuj, kiuj vin malamas kaj kiuj perforte agas kontraŭ 
vi pro mia nomo." 
"Sekve mi devus ami sinjorinon Reed, kaj tion mi ne povas; 
kaj mi devus beni ŝian filon John, kaj tio estas al mi neebla." 
Helen petis al mi klarigi al ŝi tion kaj mi rakontis pri miaj 
suferoj kaj malamo. Akre kaj senbride pro eksciteco mi akurate diris ĉion, kiel mi ĝin sentis, kaŝante aŭ malgravigante 
nenion. 
Helen pacience aŭskultis ĝis la fino; mi atendis, ke ŝi farus 
rimarkojn, sed ŝi silentis. 
"Nu," mi demandis malpacience, "Ĉu vi ne trovas sinjorinon Reed malbona, senkompata virino?" 
"Certe, ŝi estis al vi tre malamika, ĉar ŝi havis antipation 
kontraŭ via karaktero, same kiel fraŭlino Scatcherd kontraŭ 
la mia; sed kiel bone vi rememoras ĉion, kion ŝi diris kaj faris al vi! Kiel forte impresis vian koron ŝia maljusteco! Neniam mia sento tiel forte emociiĝas per kia ajn agmaniero kontraŭ mi. Ĉu vi ne povus esti pli feliĉa penante forgesi pri ŝia 
severeco kaj pri la pasiaj emocioj, kiujn ĝi kaŭzis? Ŝajnas al 
mi, ke la vivo estas tro mallonga por pasigi ĝin pensante nur 
pri malamo kaj maljusteco suferita. 
En ĉi tiu mondo ni ĉiuj devas esti ŝarĝitaj de kulpoj: sed la 
tempo baldaŭ venos, mi kredas, ke ni forigos ilin el nia putrebla korpo; kiam malvirtoj kaj pekoj falos de ni kune kun ĉi 
tiu ĝenanta karna formitaĵo, kaj restos nur la fajrero de la 
spirito - la nepalpebla principo pri vivo kaj penso, pura kiel 
kiam ĝi foriris de la Kreinto por inspiri la kreitaĵojn; ĝi reiros 
al la loko de kie ĝi venis, eble por kuniĝi kun estaĵo pli alta ol 
homo - eble por trairi gradojn de gloro, de la pala homa animo por briligi la serafon! Tre certe kaj male neniam ĝi estos 
degenerita de homo al demono. Ne, tion mi ne povas kredi. 
Mi kredas ion alian, kion neniu al mi instruis kaj pri kio mi 
nur malofte parolas, sed kio ĝojigas min kaj al kio mi kro- 
ĉiĝas, ĉar ĝi donas esperon al ĉiu; ĝi faras la eternecon ripozejo - potenca hejmo kaj ne teruraĵo nek abismo. Krome, per 
tiu kredo, mi klare povas diferencigi la krimulon de lia krimo, 
per ĝi mi sincere povas pardoni al la unua dum mi abomenas 
la alian; per tiu kredo la venĝo neniam turmentas mian koron, la degradado neniam tro profunde naŭzas al mi, maljusteco neniam tro subpremas min; mi vivas kviete, atendante 
la finon." 
Dum Helen diris tion, ŝia kapo, kiu ĉiam estis iom klini- 
ĝinta, kliniĝis ankoraŭ pli profunden. Mi vidis je ŝiaj okuloj, 
ke ŝi ne deziras paroli pli longe kun mi kaj pli volonte dronas 
en propraj pensoj. Sed oni ne donis al ŝi multan tempon dediĉi sin al revadoj. Plejaĝulino, altkreska, krudeta knabino,
momenton poste venis al ni kaj ekkriis kun forta kumberlanda akcento: 
"Helen Burns, se vi ne tuj ordigos vian tirkeston kaj ne tuj 
kunvolvas vian laboron, mi iros al fraŭlino Scatcherd, por ke 
ŝi ekzamenu ĝin!" 
Helen ĝemis, kiam forflugis ŝiaj revadoj, kaj ekstarante, ŝi 
obeis al la plejaĝulino sen hezito kaj tute sen respondo.
Ĉapitro VII. 
La unua kvaronjaro, kiun mi pasigis en Lowood, ŝajnis al 
mi jarcento, kaj tute ne "ora" jarcento; ĝi enhavis enuigan 
luktadon kontraŭ malfeliĉaĵoj kaj novaj reguloj, al kiuj mi ne 
kutimis. La timo ne sukcesi en tiuj rilatoj turmentis min ankoraŭ pli ol la korpaj streĉoj kaj penadoj de mia sorto, kaj ili 
estis multaj kaj gravaj. Dum la monatoj januaro kaj februaro 
kaj parto de marto la neĝo kaj poste la malsekaj vojoj malhelpis al ni iri pli malproksimen ol la muroj de nia ĝardeno, ni 
povis viziti nur la preĝejon, malgraŭ tio, ke ni ĉiutage devis 
pasigi unu horon eksterdome kaj sub la libera ĉielo. Nia vestaĵo estis nesufiĉa por protekti nin kontraŭ la severa malvarmo; ni ne havis botetojn, la neĝo penetris en niajn ŝuojn kaj 
fandiĝis tie; niaj sengantaj manoj estiĝis rigidaj kaj estis kovrataj de frostoŝvelaĵoj same kiel niaj piedoj. 
Bone mi memoras, kiel mi koleris ĉiuvespere vidante miajn 
ŝvelintajn piedojn, kaj bone mi memoras la doloron, kiun mi 
sentis ĉiumatene, kiam mi premŝovis la ruĝajn rigidajn piedfingrojn en la ŝuojn. Krome la nutraĵo, kiu estis disdonata al 
ni, estis tute nesufiĉa. Ni havis la apetiton de kreskantaj infanoj, sed apenaŭ ni ricevis sufiĉe da manĝaĵo por kontentigi malsanulon. El tiu manko de nutraĵo rezultis malbona uzo 
aŭ kutimo, kiu forte premis la plej junajn lernantinojn. Tuj 
kiam la malsataj, pli grandaj knabinoj trovis la okazon, ili flatpetis aŭ minacpetis tiel longe, ke la plej malgrandaj knabinoj
donis al ili sian porcion. Multfoje mi disdonis al du tiaj petantinoj la pecon da bruna pano, kiun mi estis ricevinta ĉe 
mia teo, kaj ofte post kiam mi fordonis la duonan parton de 
mia kafo al tria petantino, mi trinkis la restaĵon, verŝante kaŝitajn larmojn, ĉar la premanta malsato plorigis min. 
La dimanĉoj en tiu vintra sezono estis tre malgajaj. Tiam 
ni devis iri du mejlojn al la preĝejo en Brocklebridge, kie nia 
direktoro funkciis kiel vikario. Ni sentis malvarmon, kiam ni 
ekiris kaj sentis ankoraŭ pli da malvarmo alvenante en la pre- 
ĝejon; kaj en la daŭro de la diservo ni preskaŭ rigidiĝis pro 
malvarmo. La distanco estis tro granda por rehejmiĝi antaŭ 
la tagmanĝo kaj tial estis disdonata inter la du diservoj porcieto da malvarma viando kaj pano; tiu porcieto estis tiel malgranda, kiel tiu de niaj ĉiutagaj manĝoj. 
Past la tagmeza diservo ni rehejmiĝis laŭlonge de senprotekta, monteta vojo, dum la severa malvarma vento, venanta el la nordo de super la pintoj de neĝkovrita montetaro, 
preskaŭ senhaŭtigis nian vizaĝon. 
Mi memoras ankoraŭ, kiel fraŭlino Temple iris malpeze kaj 
rapide flanke de nia malvigla vico, la mantelon, kiun la vento senĉese flirtigis supren, ŝi premis al sia korpo kaj per kura- 
ĝigantaj vortoj kaj ekzemplo ŝi instigis nin antaŭen marŝi 
"kiel viglaj soldato". La aliaj instruistinoj, kiel ni mem, ĉiam 
estis tro senkuraĝigitaj por vigligi aliulojn. 
Kaj kiel ni aspiris, rehejmiĝante, la lumon kaj la varmon de 
bona fajro! Sed tio estis rifuzita, almenaŭ al la plej malgrandaj. Ĉiu el la du fajrejoj en la instrusalono estis tuj ĉirkaŭata 
de duobla vico de grandaj knabinoj kaj malantaŭ ili kaŭris are 
la pli junaj, volvantaj la antaŭtukon ĉirkaŭ la maldikaj brakoj. 
La teo-horo donis iom da konsolo en formo de duobla porcio da pano - tuta tranĉaĵo anstataŭ duona - kun iomete da 
butero. Ĝi estis la semajna regalaĵo, kiun ni de dimanĉo al 
dimanĉo tiel aspiris. Preskaŭ ĉiufoje mi sukcesis konservi por 
mi mem la duonan porcion; sed la alian mi preskaŭ ĉiam devis parte cedi al aliuloj. 
La dimanĉ-vesperon ni pasigis lernante parkere la katekismon kaj la kvinan, sesan kaj sepan ĉapitrojn de Sankta Mateo; kaj aŭskultante longan predikon, kiu estis laŭtlegata de 
fraŭlino Miller, kies nesubpremeblaj oscedoj pruvis ŝian lacecon. Multfoje okazanta interrompo de ĉi tiu prelegado estis la ludado de la rolo de Eŭtiĥo1. Tion plenumis dekduo da 
pli malgrandaj knabinoj, kiuj kaptitaj de dormo falis teren, ne 
el la tria etaĝo sed el la kvara benko, post kio ili estis forportataj preskaŭ senkonsciaj. La resanigilo aplikata konsistis en 
tio, ke ili estis puŝataj al la mezo de la instrusalono, kie ili 
devis resti starantaj ĝis la fino de la prelego. Kelkfoje iliaj piedoj ne povis plu porti ilin kaj ili falis sur la plankon; tiam ili 
estis starigataj kontraŭ la altaj seĝoj de la plejaĝulinoj. 
Ĝis nun mi ankoraŭ ne priskribis la vizitojn de sinjoro 
Brocklehurst. Ĉi tiu sinjoro forestis la plej grandan parton de 
la unua monato post mia alveno en Lowood, eble ĉar li estis 
plilongiginta sian restadon ĉe sia amiko, la ĉefdiakono. Lia 
foresto estis al mi tre agrabla. Ne estas necese diri, ke mi timis lian revenon, sed fine li venis. Iun tagmezon (mi estis 
tiam tri semajnojn en Lowood), kiam mi estis kalkulanta longan adicion sur ardeztabulo, mia rigardo, kiu vagis tra la fe- 
1 ĉefherezulo, el la V-a jarcento. Batalinte kontraŭ la nestorianismo li 
subite dediĉis sin al la kontraŭa doktrino kaj publike instruis, ke de 
post la enkarniĝo restis en Jesuo Kristo nenio krom la dia naturo sub 
la formo de la homa korpo. Lia doktrino estis kondamnita per la 
episkopa kunveno de Kalcedono (378-454). Tradukinto.
nestro, estis kaptita de longa preteriranta figuro. Instinkte mi 
rekonis tiun maldikan viron, kaj kiam kelkajn minutojn poste 
ekstaris samtempe la tuta lernejo kun la instruistinoj, mi ne 
plu bezonis rigardi supren por scii, kies alvenon ili salutis en 
tia maniero. Longaj paŝoj mezuris la instrusalonon kaj momenton poste staris flanke de fraŭlino Temple, kiu ankaŭ 
stariĝis, tiu sama nigra kolono, kiu tiel minace estis rigardinta 
al mi, kiam li staris sur la fajrejtapiŝo en Gateshead. Mi rigardis flanken al tiu peco de arĥitekturo. Jes, mi bone vidis lin; 
tio estis sinjoro Brocklehurst, vestita per surtuto butonumita ĝis la kolo kaj li ŝajnis esti pli longa, pli mallarĝa kaj pli rigida ol iam. 
Mi havis kaŭzojn esti konsternita pro ĉi tiu aperaĵo. Mi tre 
bone rememoris la perfidajn aludojn, kiujn sinjorino Reed 
jam donis al li pri mia karaktero; la promeson, kiu sinjoro 
Brocklehurst donis, ke li sciigos al fraŭlino Temple kaj al la 
aliaj instruistinoj pri mia maliceco. Seninterrompe mi timis la 
plenumon de tiu promeso - ĉiutage mi atendis la venon de 
la "venanta viro" kies informoj pri miaj ĝisnunaj vivo kaj agoj 
por ĉiam markos min kiel malbonan infanon; kaj jen li staris. 
Li staris flanke de fraŭlino Temple. Li flustris en ŝiaj oreloj kaj 
mi ne dubis plu, ke li malkovras al ŝi mian friponan karakteron. Mi atente kaj kun doloriga timo rigardis ŝin kaj ĉiumomente atendis, ke ŝiaj okuloj sin deturnos de mi kun esprimo 
de abomeno kaj malestimo. Samtempe mi streĉe aŭskultis, 
kaj sidante antaŭe en la salono mi klare aŭdis la plej grandan 
parton de ĉio, kio estis dirata. La temo de ilia interparolado 
malŝarĝis min de tuja malkvieteco. 
"Mi supozas, fraŭlino Temple, ke la fadenvolvaĵoj, kiujn mi 
aĉetis en Lowton, estas laŭ via plaĉo; mi opiniis ilin taŭgaj por
la kalikotaj ĉemizoj, kaj mi elektis la bezonatajn kudrilojn. Vi 
povos diri al fraŭlino Smith, ke mi forgesis pri la notado de 
la flik-kudriloj, sed la venontan semajnon mi sendigos al ŝi 
kelkajn arojn da ili; kaj en ĉiu okazo ŝi ne disdonu al ĉiu lernantino pli ol unu flikan kudrilon samtempe - se ili posedus 
pli ol unu, ili estus eble inklinaj fariĝi malzorgemaj kaj povus 
perdi ilin. Kaj mi dezirus, ke la lanaj ŝtrumpoj estu pli bone 
atentataj! Kiam mi estis ĉi tie la lastan fojon, mi iris en la kuirej-ĝardenon kaj rigardis la vestojn pendantajn ĉe la sekigŝ- 
nuro; multaj el tiuj ŝtrumpoj estis tre malzorge flikitaj; kaj 
juĝante laŭ la grandaj truoj, mi konjektis, ke ili ne ĉiam estis 
bone flikitaj." 
Li silentis momenton. 
"Viaj ordonoj estos plenumataj, sinjoro," diris fraŭlino 
Temple. 
"Kaj, fraŭlino," li daŭrigis, "la lavistino diris al mi, ke kelkaj knabinoj uzas du lavitajn koltukojn ĉiusemajne. Tio estas 
tro multe; la reguloj konsentas nur unu ĉiusemajne." 
"Mi kredas, ke mi facile povas klarigi al vi ĉi tiun cirkonstancon, sinjoro, Agnes kaj Katharina Johnstone estis invititaj al teo ĉe amikoj en Lowstone pasintan ĵaŭdon kaj por tiu 
okazo mi konsentis al ili surmeti duan koltukon." 
Sinjoro Brocklehurst kapklinis. 
"Nu, por unu fojo ne estas grave, sed tio ne okazu tro ofte. 
Kaj estas ankoraŭ io, kio mirigis min. Kiam mi reguligis la 
kontojn kun la mastrumistino, mi trovis, ke dum la lastaj du 
semajnoj dufoje estis disdonita al la knabinoj lunĉo konsistanta el pano kaj fromaĝo. Kiel tio fariĝis? Mi relegis la regularon kaj nenie trovis, kie io tia estas permesata. Kiu enkondukis tiun novaĵon kaj laŭ kies ordono okazis tio?"
"Mi estas respondeca por tio, sinjoro," respondis fraŭlino 
Temple. "La matenmanĝo estis preparita tiel malbone, ke la 
lernantinoj neeble povis manĝi ĝin; kaj mi ne kuraĝis fastigi 
ilin ĝis la tagmanĝo." 
"Fraŭlino, permesu al mi momenton. Vi scias, ke mia plano de edukado pri ĉi tiuj knabinoj estas, ne kutimigi ilin al 
lukso aŭ komfortoj, sed fari ilin harditaj, paciencaj kaj plenaj 
de sendeteniĝo. Se ilia apetito per okazaj cirkonstancoj estas 
elreviĝinta, ekzemple per malbona preparado de la manĝo aŭ 
per tio, ke ĝi estas tro trabolita aŭ ne sufiĉe trabolita, tiam tiu 
elreviĝo ne estu korektita de pli bongusta manĝaĵo, per kio la 
korpo estus trodorlotata kaj la celo de ĉi tiu instituto estus 
kontraŭata. La idealo, spirite eduki la lernantinojn devas esti 
plialtigata, ni do instigu ilin kuraĝe konduti sub la maloftaj 
mankoj kaj malhavoj. Mallonga alparolo ĉe tiuj okazoj estus 
tre utila; klera edukistino povus uzi la okazon por atentigi pri 
la malhavoj kaj mankoj, kiujn devis suferi la unuaj kristanoj; 
pri la turmentadoj kontraŭ la martiroj; pri la admonoj de nia 
benita Savinto, kiu admonas ĉiujn siajn disĉiplojn, surŝultrigi 
sian krucon por sekvi lin; pri lia averto, ke la homo ne povas 
vivi de nura pano, sed per la parolo de Dio; pri lia dia konsolo, "feliĉa estas vi, se vi suferas pri malsato kaj soifo pro mia 
nomo". Ho, fraŭlino, se vi nutras la buŝojn de ĉi tiuj infanoj 
per pano kaj fromaĝo anstataŭ per bruldifektita kaĉo, tiam vi 
povus nutri iliajn terajn korpojn, sed tiam vi ne konscias, kiel 
vi malsatigas iliajn senmortajn animojn." 
Sinjoro Brocklehurst haltis momenton - eble ĉar lin atakis liaj emocioj. Kiam li komencis sian paroladon, fraŭlino 
Temple staris ĉe lia flanko kun mallevitaj palpebroj; sed nun 
ŝi rigardis rekte antaŭ si, kaj ŝia vizaĝo ordinare marmorkolora, fariĝis rigida kaj malvarma kiel tiu materialo; precipe ŝiaj 
lipoj tiel forte sin premis unu sur alia, ke nur ĉizilo de statuisto povus dispartigi ilin, kaj ŝiaj brovoj iom post iom tiel kuntiriĝis, ke ŝia aspekto fariĝis ŝtoniĝinte severa. Dum sinjoro 
Brocklehurst kun la manoj sur la dorso staris tie antaŭ la fajrejo, li rigardis kun majesta vizaĝesprimo trans la tutan salonon. Subite li palpebrumis kvazaŭ li estus vidinta ion, kio 
blindigis aŭ teruris lin, kaj rapide sin turnante, li parolis pli 
rapide ol antaŭe: 
"Fraŭlino Temple, fraŭlino Temple, kiu - kiu estas tiu knabino kun tiuj buklaj haroj? - kun tiuj ruĝaj kaj buklaj haroj 
- kiuj kovras ŝian tutan kapon?" Kaj levante sian bastonon, 
li montris per ĝi la teruran objekton, dum lia mano tremetis. 
"Tio estas Julia Severn," tre kviete respondis fraŭlino Temple. 
"Ĉu tio estas Julia Severn, fraŭlino? Kaj kial ŝi, aŭ alia knabino ĉi tie, havas buklajn harojn? Kial ŝi estas kontraŭ ĉiuj reguloj de ĉi tiu instituto, vestita kiel mondemulino - ĉi tie en 
evangelia bonfarema instituto - kial ŝian tutan kapon kovras tiom da bukloj?" 
"La haroj de Julia estas nature buklaj," fraŭlino Temple respondis ankoraŭ pli kviete. 
"Nature buklaj! Jes, sed ni ne konformiĝu al la naturo. Mi 
deziras, ke ĉi tiuj knabinoj fariĝu infanoj de la dia favoro, kial 
do tiu abundo? Ripete mi komprenigis al vi, ke mi deziras, ke 
iliaj haroj estu mallongaj kaj modestaj kaj simplaj. Fraŭlino 
Temple, la harbukloj de tiu knabino devas esti fortranĉitaj; 
morgaŭ mi sendos barbiron kaj mi vidas ankoraŭ aliajn, kies 
haroj estas multe tro longaj - ekzemple tiun longkreskan 
knabinon, diru al ŝi, ke ŝi turniĝu. Ordonu al la tuta unua
benko ekstari kaj ke ili sin loku ĉe la muro kun la dorsoj turnitaj al mi." 
Fraŭlino Temple viŝis per sia poŝtuko siajn lipojn kvazaŭ 
por forviŝi nevolan rideton, kiu estis ludanta tie; tamen ŝi 
donis la ordonon kaj kiam la unua klaso komprenis tion, kio 
estis postulata de ĝi, la knabinoj obeis. Apogante min malantaŭen en mia benko, mi povis vidi la rigardojn kaj grimacojn, 
kiujn la knabinoj ĵetis kaj faris al si reciproke ĉe tiu manovro. 
Estis bedaŭrinde, ke ankaŭ sinjoro Brocklehurst ne povis vidi 
ilin, alie li eble povus senti, ke kion ajn li faris je la eksteraĵo 
de la pokalo kaj telero, la interna parto ne povis esti ŝanĝata 
pere de lia influo. 
Li ekzamenis la eksteraĵon de ĉi tiuj vivantaj medaloj dum 
kvin minutoj kaj poste li eldiris la juĝdecidon: la vortojn sonantajn kiel la tonoj de funebra sonorilo: "Ĉiuj tiuj rubandoj 
kaj bantoj devas esti forigataj!" 
Fraŭlino Temple ŝajnis protesti. 
"Fraŭlino," li diris plue, "mi servas mastron, kies regno ne 
estas de ĉi tiu mondo. Estas mia devo mortigi en ĉi tiuj knabinoj la dezirojn de la karno; instrui al ili vestiĝi humile kaj 
simple kaj ne iri kun harligoj kaj multekostaj ornamaĵoj kaj 
ĉiu el la antaŭ ni starantaj knabinoj havas harligon, kiun la 
vanteco mem povus kunplekti. Mi rediras, ke ili devas esti 
fortondataj. Pensu pri la perdita tempo, pri - -" 
Sinjoro Brocklehurst estis interrompita tie. Tri aliaj vizitantinoj nun eniris la instruĉambron. Bedaŭrinde, ke ili ne 
venis iom pli frue por aŭskulti ĉi tiun predikadon pri vestaĵoj, 
ĉar ili estis belege vestitaj per veluro, silko kaj peltaĵo. 
La du plej junaj el ĉi tiu triopo (belaj knabinoj dekses aŭ 
deksepjaraj) portis grizajn ĉapelojn el kastoro, kiuj tiutempe
estis laŭ la modo kaj el kiuj pendis malsupren grandaj strutplumoj, kaj el sub la rando de tiuj belegaj kapkovriloj svingiĝis riĉaĵo de blondaj harbukloj; la plej altkreska estis volvita 
en multekosta, velura ŝalo, borderita per ermena pelto, kaj ŝi 
portis falsan perukon laŭ la franca modo. Ĉi tiuj personinoj 
estis tre amike ricevataj de fraŭlino Temple, kiel sinjorino 
Brocklehurst kaj ŝiaj filinoj kaj kondukataj al la honorseĝoj 
starantaj ĉe la fino de la salono. Ŝajnis, ke ili estis venintaj kun 
la tre honorata edzo kaj patro per la veturilo kaj ke ili estis ekzamenintaj la ĉambron supre, dum li reguligis la kontojn kun 
la mastrumistino, pridemandis la lavistinon kaj admon-riproĉis la intendantinon. Ili nun komencis adresi diversajn 
rimarkojn kaj mallaŭdojn al fraŭlino Smith, kiu estis ŝarĝita 
per la zorgo de la tolaĵo kaj la inspektado de la dormejoj, sed 
mi ne havis la tempon aŭskulti kion ili diris; aliaj aferoj tiris 
mian atenton. 
Dum mi aŭskultis la interparoladon inter sinjoro Brocklehurst kaj fraŭlino Temple, mi samtempe ne forgesis atenti 
mian propran sendanĝerecon, kiun mi kredis konservi evitante lian rigardon. Tial mi estis ŝovinta min kiel eble plej 
malantaŭen sur mia benko, ŝajnigante, ke mi okupas min per 
mia adicio kaj pro tio li ne povis vidi mian vizaĝon. Eble mi 
estus sukcesinta eviti lian atenton, se mia perfida ardeztabulo 
ne estus glitinta el mia mano kaj falinta kun laŭta bruo sur la 
plankon, pro kio ĉiuj rigardoj tuj estis direktitaj sur min. Mi 
komprenis, ke mi estas perdita kaj dum mi kurbigis min por 
kolekti la pecojn de la ardeztabulo, eksplodis la uragano. 
"Kiu estas tiu mallertulino?" diris sinjoro Brocklehurst kaj 
tuj li parolis plue "he, jes, la nova lernantino, mi nun vidas." 
Kaj antaŭ ol mi povis rekolekti miajn fortojn, li daŭrigis, "mi
ne rajtas forgesi diri ion koncerne al ŝi." Kaj poste laŭtvoĉe - 
ŝajnis al mi, ke li diris tion tre laŭte: "La infano, kiu ĵus rompis sian ardeztabulon, venu tuj ĉi tien!" 
Propramove mi ne povus obei, ĉar mi sentis min ŝtoniĝinta 
de teruro. Sed la du grandaj knabinoj, sidantaj ĉe miaj flankoj, metis min sur la krurojn kaj puŝis min antaŭen al la terura juĝisto; poste fraŭlino Temple amike prenis mian manon 
kaj kondukis min tuj antaŭ lin, dum ŝi flustris al mi: 
"Ne timu, Jane, ĝi estis nur malfeliĉo. Vi ne estos punata." 
Tiuj amikaj paroloj kiel ponardo penetris mian koron, kaj 
mi pensis: 
"Ŝi tuj ekaŭdos, ke mi estas hipokritulino kaj malestimos 
min," kaj subite naskiĝanta kolero kontraŭ Reed, Brocklehurst kaj samspeculoj igis bati mian pulson. Mi ne havis saman karakteron kiel Helen Burns. 
"Metu ĉi tien tiun benkon," diris sinjoro Brocklehurst ordontone kaj baston-montrante altan benkon, sur kiu ĵus sidis plejaĝulino. Ĝi estis lokita sur la montritan lokon. 
"Starigu la infanon sur ĝin." 
Mi estis metita sur la benkon, mi ne scias de kiu. Mi ne estis en stato atenti pri tio. Mi nur sciis, ke oni lokigis min tiel 
alten, ke mi atingis la nazon de sinjoro Brocklehurst; ke li 
staris je metra distanco kaj ke nebula amaso da oranĝ- kaj 
purpurkoloraj silkaj vestoj kaj nubo da arĝentsimilaj plumoj 
sin etendis moviĝantaj sub mi. 
Sinjoro Brocklehurst tusetis. 
"Sinjorinoj," li diris turnante sin al siaj familianoj, "fraŭlino Temple, instruistinoj kaj infanoj, ĉu vi ĉiuj vidas ĉi tiun 
knabinon?"
Kompreneble ili min vidis, ĉar mi sentis, ke ĉiuj okuloj kiel 
brulolensoj piketadis mian ruĝiĝantan vizaĝon. 
"Vi vidas, ke ŝi estas ankoraŭ juna; vi vidas, ke ŝi aspektas 
kiel ordinara infano; la bona Dio donis al ŝi la saman formon, 
kiun li donis al ni ĉiuj; neniu malbonformo indikas markitan 
karakteron. Kaj kiu pensus, ke la satano jam trovis en ŝi servantinon kaj helpantinon? Doloras min, ke mi devas tion diri, 
sed tiel estas." 
Paŭzo sekvis - dum kiu mi povis rekonsciiĝi de mia teruro 
kaj dum kiu mi sentis, ke la Rubikono nun estas transirita kaj 
ke la batalo, kiu nun estis neevitebla, devos esti batalata. 
"Karaj infanoj," patose diris plue la nigra marmora pastro, 
"la devo, kiun mi estas plenumonta, estas malĝoja; ĉar mi 
devas averti vin, ke ĉi tiu knabino, kiu povus esti unu el la 
infanoj de Dio, estas malgranda forĵetulino - ne ŝafo de la 
vera ŝafaro, sed evidente trudulino kaj fremdulino. 
"Vi ĉiuj estu singardaj kontraŭ ŝi; evitu imiti la ekzemplon, 
kiun ŝi donas al vi - kaj evitu, se necese, ŝian akompanon, 
ekzilu ŝin el viaj ludoj kaj ne toleru, ke ŝi miksu sin en viajn 
interparolojn. 
"Instruistinoj atentu ŝin akurate; tenu viajn okulojn sur ŝiaj 
movoj, punu ŝian korpon por savi ŝian animon - almenaŭ se 
ĝi estas savebla, ĉar (mia lango balbutas dum mi tion eldiras): 
ĉi tiu knabino, ĉi tiu infano, naskiĝinta en kristana lando estas pli malbona ol multaj junaj idolanoj, kiuj preĝas al Bramo, 
aŭ genufleksas antaŭ Ĝugernaŭt1 - ĉi tiu knabino estas mensogantino!" 
1 Juggernaut aŭ Jaggernaut (sanskrita: Jagannaaatha = sinjoro de la 
mondo), idolo de la Hindoj, kies templo sin trovas en Orissa, kaj kiu 
posedas piramidan 2oo futojn altan veturilon. En antikvaj tempoj 
pilgrimantoj oferdonis sin mem ĵetante sin sub la radojn ruliĝantajn 
de la veturilo.
Nun sekvis paŭzo de dek minutoj, dum kiuj mi (refoje rekvietiĝinta) vidis aperi ĉiujn poŝtukojn de la inaj Brocklehurstanoj, per kiuj ili viŝis siajn okulojn dum la plej aĝa sinjorino balanciĝadis tien kaj reen flustrante al la pli junaj: "Terure!" 
Sinjoro Brocklehurst diris plue: 
"Mi eksciis de ŝia bonfarantino - de la pia kaj malavara 
sinjorino, kiu adoptis ŝin kiel infanon, kaj edukis ŝin kiel propran filinon, kiam ŝi fariĝis orfino, kaj kies bonecon kaj noblanimecon ĉi tiu knabino respondis per hontinda sendankemo, pro kio ŝia nobla protektantino fine estis devigata apartigi ŝin de siaj propraj infanoj, timante ke la knabino per sia 
malbona ekzemplo infektus la senkulpecon de la aliaj infanoj. 
Ŝi sendis ŝin ĉi tien por resaniĝi kiel la judoj en antikvaj tempoj sendis siajn malsanulojn al la akvoj de Bethesda. Instruistinoj kaj intendantino, mi insiste petas vin: ne toleru, ke la 
akvoj ĉirkaŭ ŝi ekstaru senmove." 
Fininte ĉi tiun superbelan paroladon li butonumis la supran parton de sia surtuto, flustris ion al la siaj, kiuj ekstaris, 
klinsalutis fraŭlinon Temple kaj gravmiene tiuj altrangaj homoj eliris la instrusalonon. Kiam mia juĝisto atingis la pordon, li sin turnis, dirante: 
"Ŝi restu staranta ankoraŭ duonhoron sur tiu benko kaj 
dum la tuta tago neniu parolu al ŝi." 
Jen mi staris alte sur tiu benko. Mi, kiu antaŭe diris, ke mi 
mortus de honto, eĉ se mi devus stari meze de la planko de 
la instrusalono. Kaj nun mi staris ĉi tie sur la malhonorbenko dum ĉiuj okuloj direktiĝis al mi. Neniu lingvo povas priskribi, kion mi sentis, sed ĝuste en la momento, kiam miaj 
emocioj minacis superregi min kaj kiam ili estis premfermontaj mian gorĝon, preteriris min knabineto. Preterirante ŝi levis la okulojn. Kia stranga brilo eliris el tiuj okuloj! Per kia 
stranga eksento tiu rigardo penetris min! Kiel min kuraĝigis 
tiu nova sento! Estis al mi, kvazaŭ martirino aŭ heroino, sklavino aŭ viktimo preteriris, kiu dume donis al mi novan forton. 
Mi regis mian naskiĝantan nervemecon, levis la kapon kaj 
forte lokis miajn piedojn sur la benko. Helen Burns direktis 
sensignifan demandon al fraŭlino Smith pri sia laboro, ricevis riproĉon pro la sengraveco de la demando, reiris sin al sia 
loko kaj ridetis al mi, kiam ŝi refoje preteriris min. Kia rideto! Eĉ nun mi ankoraŭ ĝin memoras kaj mi scias, ke ĝi estis 
la frukto de ŝiaj delikata intelekto kaj vera kuraĝo; tiu rideto 
heligis ŝiajn akrajn trajtojn; ŝia maldika vizaĝo, ŝiaj profunde 
kuŝantaj grizaj okuloj donis al ĝi esprimon de supertera paco. 
Malgraŭ tio Helen Burns portis en tiu momento "la signon de 
malordo" sur sia brako; antaŭ unu horo mi aŭdis, ke ŝi estis 
kondamnita de fraŭlino Scatcherd manĝi panon kun akvo 
anstataŭ la tagmanĝon, ĉar ŝi faligis inkmakulon sur sian ekzercon dum ŝi kopiis ĝin. Tia estas la neperfekta homa karaktero. Tiajn makulojn oni trovas sur la disko de la plej hela 
planedo; kaj nur okuloj de homoj, kiel tiuj de fraŭlino Scatcherd, povas vidi ĉi tiujn ekstreme malgrandajn malbonaĵojn, 
kaj estas blindaj pri la plena brilo de la planedo.
Ĉapitro VIII. 
Antaŭ ol pasis la duonhoro la horloĝo batis la kvinan; la 
kurshoro finiĝis kaj ĉiuj iris al la manĝejo por trinki teon. 
Mi nun kuraĝis malsuprensalti de mia benko. Jam krepuskiĝis. Mi direktis min al angulo kaj sidiĝis sur la planko. La 
sorĉpovo, kiu ĝis nun estis subteninta min, malaperis; la reakcio efikis kaj baldaŭ mi estis kaptita de tia terura malĝojo, 
ke mi kuŝigis min sur la planko kaj ekploris. Helen Burns nun 
ne estis tie, kaj neniu donis al mi la bezonatan forton; kaj 
forlasita de ĉiuj, mi ne plu retenis miajn larmojn kaj malsekigis per ili la plankon. Mi estis farinta mian eblon por esti 
bona kaj utila al Lowood. Mi volis gajni tiom da amikoj, volis 
rikolti respekton kaj amikecon kaj jam faris tiom da progresoj en tio. Tiun saman matenon mi sukcesis fariĝi numero 
unu de la klaso; fraŭlino Miller estis forte laŭdinta min, fraŭ- 
lino Temple estis aprobe ridetinta al mi; ŝi estis promesinta 
instrui al mi en la desegna arto, ŝi instruigus al mi la francan, 
se mi daŭrigos en tiu maniero ankoraŭ du monatojn. Miaj 
samlernantinoj estis amike ricevintaj min; la samaĝaj knabinoj estis kondutintaj al mi kiel al egalulino kaj neniu estis 
molestinta min, kaj jen mi kuŝis, rompita kaj piedpremita; ĉu 
mi povos iam releviĝi? "Neniam," mi pensis, kaj vivege mi 
deziris morti. Dum mi plorante eligis tiun deziron, iu alproksimiĝis. Mi ektimis; jen refoje venis al mi Helen Burns. Kvankam la flamo en la fajrejo fariĝis tre malgranda, mi povis vidi
ŝian proksimiĝadon tra la longa, malplena ĉambro; ŝi portis 
al mi kafon kaj panon. 
"Jen, prenu kaj manĝu iom," ŝi diris; sed mi malakceptis la 
kafon kaj la panon, ĉar mi sentis kvazaŭ la kafo aŭ peco da 
pano sufokus min. Helen rigardis min kun miro. Kiom ajn mi 
klopodis rekvietiĝi, mi ne povis; mi daŭre ploradis. Ŝi sidiĝis 
apud mi sur la planko, ĉirkaŭbrakis siajn genuojn kaj ripozigis sur ilin la kapon; en tiu sinteno ŝi restis sidanta senparole kiel ĉino. Mi estis la unua, kiu ekparolis. 
"Helen, kial vi restas ĉe knabino, kiun ĉiu rigardas kiel 
mensogistinon?" 
"Ĉiu, Jane? Sed nur okdek homoj aŭdis vin nomi tia, sed 
estas cent milionoj da aliaj homoj en la mondo." 
"Sed kion mi havas por fari kun ĉiuj tiuj milionoj? Tiuj okdek, kiujn mi konas, malestimas min nun." 
"Vi eraras, Jane. Plej verŝajne en la tuta instituto estas neniu, kiu malestimas aŭ malamas vin. Mi kun certeco scias, ke 
estas multaj ĉi tie, kiuj kompatas vin." 
"Kiel ili povas kompati min post kiam ili aŭdis, kion diris 
sinjoro Brocklehurst?" 
"Sinjoro Brocklehurst ja tute ne estas iu dio; li eĉ ne estas 
granda aŭ admirata viro. Preskaŭ neniu ĉi tie lin ŝatas; neniam li faris ion por igi sin aminda. Vi trovus ĉirkaŭ vi ĉie 
publikajn aŭ kaŝitajn malamikojn, se li estus aginta al vi en 
favora maniero; sed ĉar la malo okazis, la plej granda parto 
montros al vi sian simpation, se ili nur kuraĝos tion fari. Estas 
eble, ke la instruistinoj kaj la knabinoj kelkajn tagojn agos al 
vi en indiferenta aŭ malvarma maniero, sed en siaj koroj ili 
kaŝas amikajn pensojn pri vi; kaj se vi daŭrigos bone konduti, 
tiuj amikaj sentoj baldaŭ sin montros des pli forte, ĉar unue
ili devos subpremi kaj kaŝi ilin. Krom tio, Jane," - ŝi eksilentis. 
"Nu, Helen? " mi diris, metante mian manon sur ŝian. 
Dolĉe ŝi frotetis miajn fingrojn por ilin varmigi kaj diris plue: 
"Se la tuta mondo vin malamus, kaj se ĉiu kredas vin malbona, vi ne estus sen amikoj, se nur via propra konscienco aprobas kaj senkulpigas vin." 
"Nu, mi mem ne trovas min malbona, sed tio ne sufiĉas. 
Mi prefere mortas ol vivas, se aliaj ne ŝatas min - mi ne povas esti tute sola kaj mi ne povas suferi malamon, Helen. Por 
akiri vian amon aŭ tiun de fraŭlino Temple, aŭ de iu alia, kiun 
mi vere ŝatas, mi kun plezuro tolerus, ke oni rompus mian 
brakon, aŭ ke virbovo per siaj kornoj ĵetus min supren, aŭ mi 
stariĝus malantaŭ piedbatanta ĉevalo, por ke ĝi piedbatu 
mian bruston." 
"Silentu, Jane! Vi tro multe ŝatas homan amon; vi tro fordonas vin al subitaj ekboloj kaj vi estas tro eksplodema; la dia 
mano, kiu kreis vian korpon kaj enblovis vivon en ĝin, donacis al vi ankaŭ aliajn rimedojn krom via malforta memo, aŭ 
krom estaĵoj tiel malfortaj kiel vi mem. Krom ĉi tiu tero kaj la 
homaro, troviĝas ankoraŭ nevidebla mondo kaj regno de spiritoj. Tiu mondo estas ĉie ĉirkaŭ ni, ĉar ĝi estas ĉiuloke; kaj 
tiuj spiritoj atentas nin, ĉar ili devas protekti nin; kaj se ni 
mortus pro doloro kaj honto, se malestimo vundus nin je ĉiuj 
flankoj, kaj malamo premus nin teren, tiam ĉi tiuj anĝeloj 
vidas niajn suferojn kaj senkulpecon (almenaŭ se ni estas senkulpaj); kaj pri la via mi estas certa. Mi scias, ke vi estas senkulpa pri tio, kion sinjoro Brocklehurst tiel patose parolis imitante sinjorinon Reed; ĉar mi legas sinceran karakteron en 
viaj fajraj okuloj kaj sur via serena frunto kaj Dio atendas nur
la dispartigon de animo kaj korpo por doni al ni la kronon de 
la rekompenco. Kial do ni malesperu, premataj de malĝojo, 
ĉar la vivo pasas rapide kaj la morto estas certa transiro al la 
eterna feliĉo." 
Mi silentis. Helen kvietigis min, sed en la kvieteco, donita 
de ŝi, estis miksaĵo de neesprimebla malĝojo. Mi sentis sur mi 
pezan ŝarĝon, dum ŝi diris tion, sed ne povis klarigi al mi, per 
kio ĝi estis kaŭzita, kaj kiam ŝi finparolis kaj iom pli rapide 
spiris kaj aŭdigis mallongan tuson, mi dum momento forgesis 
pri mia propra ĉagreno kaj subite mi eksentis en mi neklaran 
maltrankvilecon kaj zorgemon pri ŝi. 
Ripozante kun la kapo sur la ŝultro de Helen, mi ĉirkaŭbrakis ŝian talion, ŝi tiris min al si kaj tiel ni restis sidantaj senparole. Tiel ni sidis nur mallongan tempon, kiam iu eniris. 
Kelkaj mallumaj nuboj, forpelitaj de antaŭ la luno per la vento, reaperigis la lunon, kies lumo nun penetris tra la fenestro 
sur nin kaj sur la alproksimiĝantan figuron, kiun ni tuj rekonis kiel tiun de fraŭlino Temple. 
"Intence mi venas ĉi tien por serĉi vin, Jane Eyre," ŝi diris; 
"mi dezirus, ke vi iru kun mi al mia ĉambro; kaj ĉar Helen 
Burns estas ĉe vi, ŝi povas kuniri." 
Ni sekvis la intendantinon, trairis kune kelkajn koridorojn 
kaj supreniris ŝtuparon kondukanta al ŝia ĉambro. Tie estis 
bona fajro kaj ĉio aspektis hejmece. Fraŭlino Temple sidigis 
Helenon Burns sur malaltan brakseĝon ĉe unu flanko de la 
fajrejo kaj sidiĝante mem ĉe la alia flanko, ŝi starigis min tuj 
apud si. 
"Ĉu via ĉagreno foriĝis?" ŝi demandis malsupren rigardante min. "Ĉu vi plorforigis vian tutan ĉagrenon?" 
"Mi timas, ke mi neniam povos fari tion."
"Kial?" 
"Ĉar oni maljuste kulpigis min, kaj vi fraŭlino kaj ĉiu ĉi tie 
kredas, ke mi estas malbona." 
"Ni opinios vin tia, kia vi pruvos esti, mia infano. Restu 
bona knabino, kaj ni estos kontentigitaj." 
"Ĉu vere, fraŭlino?" 
"Certe," ŝi diris ĉirkaŭbrakante min. "Kaj nun rakontu al mi 
foje, kiu estas tiu sinjorino, kiun sinjoro Brocklehurst nomis 
via bonfarantino." 
"Ŝi estas sinjorino Reed, la edzino de mia onklo. Mia onklo mortis kaj lasis min al ŝiaj zorgoj." 
"Ĉu ŝi adoptis vin propravole?" 
"Ne, fraŭlino; ŝi tre bedaŭris devi fari tion. Sed, mi ekaŭ- 
dis de la servistinoj, ke li promesigis ŝin antaŭ sia morto, ke 
ŝi zorgos kaj edukos min." 
"Nu, Jane, vi scias, aŭ almenaŭ tion mi al vi sciigas, ke ĉiu 
kulpigito ĉiam rajtas diri ĉion, kion li povas por pruvi sian 
senkulpecon. Oni nomis vin mensogistino; defendu vin antaŭ 
mi kiel eble plej bone. Rakontu ĉion veran, kion vi povas memorigi al vi; sed ne aldonu nek troigu." 
En la fundo de mia koro mi decidis rakonti ĉion kiel eble 
plej modere kaj akurate; kaj post mallonga pripenso en kiu mi 
pripensis mian farotan rakonton, por ke ĝi estu bone komprenebla, mi rakontis mian tutan malĝojan infanecon. Ĉar mi 
estis tre laca pro la ĵusaj emocioj, mia parolo estis pli malforta 
ol ordinare kiam mi parolis pri tiu malĝoja temo; kaj pensante 
pri la averto de Helen por ne cedi al mia sento de malamo, mi 
metis en mian rakonton multe pli malmulton da amareco ol 
ordinare. Tiel moderigita kaj plisimpligita ĝi ŝajnis pli kredinda. Mi sentis, dum mi daŭrigis rakonti, ke fraŭlino Temple 
plene min kredas. 
Dum mia rakonto mi ankaŭ menciis sinjoron Lloyd, kaj 
kiel li trovis min, kiam mi kuŝis sveninta: ĉar neniam mi povis 
forgesi pri tiu al mi tiel terura epizodo en la ruĝa ĉambro, kaj 
parolante pri ĝi mi ĉiam estis ekscitita; ĉar en mia memoro 
nenio povis mildigi la teruran suferadon, kiu premis mian 
koron, kiam sinjorino Reed rifuzis mian peton ne enŝlosi min 
plu la duan fojon en la malluma ĉambro vizitata de fantomo. 
Kiam mi finis mian rakonton, fraŭlino Temple atente rigardis min dum kelkaj minutoj kaj poste ŝi diris: "Mi konas iom 
sinjoron Lloyd; mi skribos al li kaj se lia respondo konformiĝos kun via raporto, mi senigos vin publike de ĉiu malhonoro. Laŭ mia opinio, Jane, vi estas senkulpa." 
Ŝi kisis min kaj dume ŝi lasis min stari ĉe sia flanko. Tre 
plaĉis al mi povi vidi tiel de proksime ŝiajn vizaĝon, vestaĵon, 
ornamojn, blankan frunton, brilantajn buklojn kaj radiantajn 
nigrajn okulojn. Sin turnante al Helen Burns, ŝi diris plue: 
"Kaj kiel vi sentas vin hodiaŭ vespere, Helen? Ĉu vi ofte 
tusis hodiaŭ?" 
"Ne tre ofte mi kredas, fraŭlino." 
"Kaj kiel estas la doloro en via brusto?" 
"Iom pli malforta." 
Fraŭlino Temple ekstaris, prenis ŝian manon kaj sentis ŝian 
pulson; poste ŝi reiris al sia seĝo kaj eksidante, ŝi profunde 
ĝemis. Kelkajn momentojn ŝi restis droninta en pensoj, tiam 
vekiĝante, ŝi diris: "Sed hodiaŭ vespere vi estas miaj gastoj, 
sekve mi devas agi kiel gastigantino." Ŝi sonorigis. 
"Barbara," ŝi diris al la eniranta servistino "mi ankoraŭ ne
ricevis la teon; enportu la pleton kaj surmetu du tasojn por ĉi 
tiuj junaj fraŭlinoj." 
La teo estis baldaŭ enportita. Kiel homece, laŭ mia opinio, 
aspektis tiuj porcelanaj tasetoj kaj la brilanta teujo, kiuj estis 
metitaj sur la rondan tableton apud la fajrejo! Kiel aroma estis 
la vaporo de la teo kaj kiel agrabla la odoro de la rostita pano, 
sed je mia elreviĝo mi rimarkis nur malgrandajn porciojn kaj 
mia malsato estis tiel granda. Tion vidis fraŭlino Temple. 
"Barbara," ŝi diris, "ĉu vi povos alporti pli multe da pano 
kun butero? La portita kvanto ne sufiĉas por tri personoj." 
Barbara foriris kaj baldaŭ revenis, dirante: "Fraŭlino Harden certigas, ke ŝi sendis al vi la ordinarajn porciojn." 
Fraŭlino Harden estis la mastrumistino, virino laŭ la koro 
kaj deziro de sinjoro Brocklehurst, kaj kreita duone el balenosto, duone el fero. 
"Ho, tre bone!" respondis fraŭlino Temple, "mi klopodos 
sufiĉigi ĝin, Barbara." Kiam la servistino estis for, ŝi ridetante diris plue: "Feliĉe mi povas kompletigi tion, kio mankas." 
Invitinte Helenon kaj min sidiĝi ĉe la tablo, kaj metinte antaŭ ni taseton da teo kun bongusta, sed tre maldika tranĉajo 
da pano, ŝi leviĝis, tiris al si tirkeston kaj elpreninte paketon, 
ŝi tuj poste aperigis el ĝi grandan spicitan kukon. 
"Mi unue intencis donaci al vi pecon da ĝi je via foriro," ŝi 
diris, "sed ĉar nun estas tiel malmulte da rostita pano, vi 
manĝu ĝin nun," kaj ŝi malavare komencis distranĉi kaj dividi 
inter ni la kukon. 
Ni festenis tiun vesperon kvazaŭ ĝi estus nektaro kaj ambrozio; kaj ne malpli agrabla ol la regalo, estis la rideto de 
kontentiĝo, kun kiu nin rigardis la gastigantino, dum ni kvietigis nian malsaton per la bongusta regalo, kiun ŝi tiel malavare pretigis al ni. Kiam finiĝis la tetrinkado kaj la pleto estis 
forigita, ŝi denove vokis nin al la fajrejo; ni sidis nun ĉiu ĉe 
flanko de la fraŭlino kaj sekvis interparolado inter Helen kaj 
ŝi, kaj vere estis privilegio aŭdi ĝin. 
Fraŭlino Temple ĉiam montris kvietecon en sia aspekto, 
kaj majestecon en sia eksteraĵo, ion noblan en sia lingvo kaj 
bridis ĉiun eksplodon de eksciteco: tio estis io, kio plinobligis la plezuron de ĉiu, kiu rigardis kaj aŭskultis ŝin, kaj ĉion 
tion mi sentis nun. Sed kio koncernis Helen Burns, mi estis 
frapita de miro. La plifortiganta manĝaĵo, la ĝoja fajro, la ĉeesto kaj amikeco de ŝia amata instruistino, aŭ eble io de ŝia 
mirinda spirito, vekis en ŝi ĉiun energion. Ĉar nun ĝi vekiĝis 
kaj ekbrilis. Unue en la pliruĝiĝanta koloro de ŝiaj vangoj, 
kiujn mi ĝis nun vidis nur palaj kaj sensangaj; poste en la fluida brileco de ŝiaj okuloj, kiuj subite akiris belecon ankoraŭ pli 
mirindan ol tiu de fraŭlino Temple - belecon, ne devenanta de la delikateco pri koloro aŭ longaj okulharoj aŭ bele pentritaj brovoj, sed devenanta de esprimoj, movoj kaj viveco. 
Ŝiaj plej intimaj pensoj fluis el ŝiaj lipoj kun mirinda elokventeco. 
Ili parolis pri temoj, pri kiuj mi neniam antaŭe aŭdis; pri 
nacioj kaj longe foririntaj tempoj; pri malproksimaj landoj; 
pri natursekretoj malkovritaj kaj malkovrotaj. Ili parolis pri 
libroj; kiel multe ili estis legintaj! Kiel granda estis ilia scio! 
Ankaŭ ili sciis la nomojn de multaj francaj aŭtoroj, sed mia 
miro atingis sian supron, kiam fraŭlino Temple demandis al 
Helen, ĉu ŝi en liberaj horoj ankoraŭ ripetis tion de la latina 
lingvo, kion al ŝi estis instruinta ŝia patro, kaj prenante libron 
de breto, ŝi petis al ŝi legi paĝon el Virgilo kaj traduki ĝin. Kaj 
Helen obeis, dum mia admiro pligrandiĝis ĉe ĉiu linio. Apenaŭ ŝi finis, jam la sonorilo anoncis la tempon de enlitiĝo; 
neeble estis kontraŭstari tion, kaj dum fraŭlino Temple ĉirkaŭbrakis nin, ŝi diris: 
"Dio benu vin ambaŭ, miaj infanoj!" Helenon pli longe ŝi 
premis al sia koro ol min; pli malvolonte ŝi ellasis ŝin ol min. 
Ankaŭ ŝin ŝi sekvis per la okuloj al la pordo kaj ankaŭ pro 
Helen ŝi ellasis malĝojan ĝemon kaj pro Helen ŝi ŝtele forviŝis 
larmon de sia vango. Veninte al la pordo de la dormejo, ni 
aŭdis la voĉon de fraŭlino Scatcherd. Ŝi estis ekzamenanta la 
tirkestojn; ĵus ŝi eltiris tiun de Helen kaj Helen estis salutata 
de akra riproĉo kaj klarigo, ke la sekvantan matenon seso da 
malorde kunvolvitaj objektoj estos pinglofiksitaj sur ŝian 
ŝultron. 
"Mia tirkesto estis en hontinda malordo," Helen flustris al 
mi. "Mi antaŭe intencis ordigi ĝin, sed tute forgesis pri tio." 
La sekvantan matenon fraŭlino Scatcherd skribis sur pecon da kartono kaj per eksterordinare grandaj literoj la vorton "Senordulino" kaj ligis ĝin ĉirkaŭ la larĝa, serena, intelekta frunto de la knabino. Pacience, sen venĝosento ŝi portis ĝin 
ĝis la vespero rigardante la punon justa. Tuj kiam fraŭlino 
Scatcherd en la posttagmezo eliris la instrusalonon, mi kuris 
al Helen, forŝiris ĝin de ŝia frunto kaj ĵetis en la fajron. La 
kolero, kiun ŝi ne povis senti, bolis en mia koro la tutan tagon; 
varmaj, grandaj larmoj ĉiufoje estis malsekigintaj mian viza- 
ĝon; ĉar la vidaĵo de ŝia malĝoja rezignacio dolorigis mian 
koron en nepriskribebla maniero. 
Proksimume semajnon post la ĉi supre rakontitaj okazintaĵoj, fraŭlino Temple ricevis respondon de sinjoro Lloyd, al 
kiu ŝi estis skribinta. Montriĝis, ke tiu respondo konformiĝis 
kun miaj sciigoj. Post kiam fraŭlino Temple kunvokis la tutan
lernejon, ŝi sciigis, ke ŝi estis informiĝinta pri la vereco de la 
kulpigoj kontraŭ Jane Eyre, kaj ke ŝi ĝojis forigi de mi ĉiun 
kulpon. Poste la instruistinoj kore premis mian manon kaj 
kisis min kaj murmurado de aprobo trairis la vicojn de la lernantinoj. 
Tiel liberigita de peza ŝarĝo, mi de post tiu horo komencis 
denove, decidinta forigi ĉiujn malfeliĉaĵojn. Mi forte laboris 
kaj mia sukceso estis egala al miaj penoj; mia memoro, kiu ne 
estis tre forta, plifortiĝis per ekzercoj; en malmultaj semajnoj 
mi transiris al pli alta klaso, kaj post du monatoj mi povis 
komenci lerni la francan lingvon kaj la desegnan arton. Mi 
lernis la unuajn du tempojn de la verbo "être", kaj en la sama 
tago skizis mian unuan kamparan domon (kies muroj staris 
ankoraŭ pli oblikvaj ol la oblikva turo de Pisa). Kiam tiun vesperon mi enlitiĝis, mi nur forgesis pri tio image pretigi la vespermanĝon, konsistantan el varme bakitaj terpomoj, aŭ blanka pano kaj freŝa lakto, per kiuj mi ordinare plifortigis mian 
malsatan stomakon. Anstataŭ tiu manĝo, mi regalis min per 
imagaj desegnaĵoj, kiujn mi vidis antaŭ mi en la mallumo - 
kaj kiuj estis ĉiuj la laboro de miaj propraj manoj; per libera 
mano desegnitaj domoj kaj arboj, pentrindaj rokaroj kaj ruinoj, aroj da bovinoj laŭ la pentraĵoj de Cuyp1, belaj pentraĵetoj de papilioj, ŝvebantaj super ankoraŭ ne ekflorintaj rozoj, 
birdoj, kiuj bekmanĝis maturajn ĉerizojn, nestetoj de regoloj, 
en kiuj kuŝis perloformaj ovetoj kaj ĉirkaŭitaj de junaj hederbranĉoj. Ankaŭ mi pripensis, ĉu iam mi estos kapabla flue 
traduki, kion en tiu tago estis montrinta al mi madame Pierrot; kaj ĉi tiu lasta problemo ne estis solvita kontentige antaŭ 
ol mi ekdormis. 
1 legu "Kojp": holanda pentristo nask. 1606.
Prave Salomo diris: "Pli bona estas manĝaĵo el kreskaĵoj 
kun amo, ol grasigita bovo kun malamo." Mi ne volus ŝanĝi 
Lowood kun ĉiuj ĝiaj malhavaĵoj kontraŭ Gateshead kun ĝiaj 
ĉiutagaj superfluo kaj luksaĵoj.
Ĉapitro IX. 
Sed la malhavaĵoj, aŭ pli bone dirite la maloportunaĵoj de 
Lowood plimalmultiĝis. La printempo alproksimiĝis, - 
efektive jam venis; la vintraj frostoj estis pasintaj; ĝia neĝo 
estis forfandiĝinta, ĝiaj akraj ventoj fariĝis malseveraj. Miaj 
kompatindaj piedoj, vunditaj kaj tiel ŝvelintaj, ke mi preskaŭ 
ne povis iri, resaniĝis kaj la doloro iom post iom foriĝis pro 
la influo de la dolĉa aprila vetero; la noktoj kaj matenoj kun 
siaj malvarmo de Kanado ne plu glaciigis la sangon en niaj 
vejnoj; ni nun povis elteni la ludhoron en la ĝardeno; kaj kelkfoje, kiam la tago estis suna, la ludado estis agrabla, kaj la 
verdaĵo, kiu komencis elkreski sur la bedoj kaj fariĝis pli kaj 
pli alta, vekis la penson, ke la Espero transpaŝis ĝin dum la 
nokto, kaj postlasis ĉiun matenon siajn postsignojn. Floroj 
ekaperis inter la folioj, galantoj, krokusoj, purpuraj aŭrikoloj 
kaj violoj. Ĵaŭde en la posttagmezoj, kiam ni havis liberan 
duontagon, ni promenadis kaj trovis ankoraŭ belegajn malfermiĝantajn florojn laŭlonge de la vojbordo sub la plektbariloj. 
Mi ankaŭ malkovris, ke granda ĝuo ekzistas ĉe la alia flanko de la alta najlo-kovrita ĝardenmuro; tiu ĝuo, limigita nur 
de la horizonto, konsistis en la perspektivo de altaj suproj de 
montetoj, kiuj ĉirkaŭis valon, kiu estis riĉa pri verdaĵo kaj ombro; en klara rivereto plena de malhelaj ŝtonoj kaj brilantaj 
akvoturniĝoj. Kiel alie ĉio tio aspektis, kiam ĝi kuŝis tie sternita sub la plumbkolora ĉielo, rigida pro frosto kaj kovrita de
neĝo! - kiam nebuloj, malvarmaj kiel la morto, estis pelataj 
antaŭen de la orienta vento laŭlonge de ĉi tiuj purpuraj suproj kaj malsupreniris laŭ la deklivoj, ĝis ili unuiĝis kun la 
frostita nebulo, supreniranta el la rivereto! Tiu rivereto mem 
estis sovaĝa, senbrida; ĝi elradikigis la arbojn kaj plenigis la 
aeron de laŭta bruo, kiu ofte mallumiĝis de la falantaj pluvegoj aŭ turniĝantaj hajladoj; kio koncernas la arbaron, ĝi montris nenion krom vicoj da skeletoj. 
Aprilo pasis kaj venis la monato majo - klara bela monato 
konsistanta el tagoj kun blua aero kaj pacema sunbrilo, kaj 
okcidentaj kaj sudaj ventoj. La kreskaĵoj maturiĝis kun forto; 
ĉio fariĝis verda kaj florplena; la skeletoj de la altaj tilioj, fraksenoj kaj kverkoj estis ĉiuj revokitaj al majesta vivo; precipe 
la arbarplantoj aperis el siaj rifuĝejoj; sennombraj muskoj 
kovris la valetojn kaj sur la tero formiĝis miriga sunrebrilo el 
la sovaĝaj primoloj. Ilian pal-oran rebrilon mi vidis ĉie kiel 
dise kuŝantajn lumaĵojn sur la ombro-kovritaj lokoj. Ĉion tion 
mi ĝuis libere kaj abunde kaj preskaŭ ĉiam tute sola. Ĉi tiu 
ĝuado havis kaŭzon, pri kiu mi volas paroli. 
Ĉu mi ne priskribis la agrablan kaj allogan lokon, kiam mi 
parolis pri ĝi, kiel ĉirkaŭita de ĉieloj kaj arbaroj kaj leviĝanta 
ĉe bordo de rivero? Ĝi kuŝis tie tre agrable, tio estas certa, sed 
mi dubas pri tio, ĉu ĝi estis saniga. 
La arbarvalo, en kiu kuŝis Lowood, estis kovejo de malsanigaj nebuloj, kiuj vekiĝante kun la vekiĝanta printempo, enrampis la orfinejon kaj disvastigis tifuson en la tro-plenaj instrusalono kaj dormejoj, kaj ŝanĝis la instituton en hospitalon jam antaŭ la veno de majo. Pro la tre malbona nutraĵo kaj 
malzorgitaj malvarmumoj plej multaj lernantinoj estis tre influeblaj je tiu infekta malsano. El la okdek knabinoj, kvardek
kvin estis malsanaj en la sama tempo. La kursoj estis interrompitaj kaj la reguloj de la instituto estis aplikataj malpli 
severe. La malmultaj, kiuj restis sanaj, akiris preskaŭ senliman liberecon, - ĉar la kuracisto insiste ordonis multajn korpo-movojn, por ke la sanuloj ne malsaniĝu, sed sen tiu ordono, neniu povus atenti ilin. Fraŭlino Temple uzis ĉiun sian 
tempon por la suferantinoj. Ŝi eliris la salonon de la malsanulinoj nur malmultajn horojn en la nokto por dormi. La 
instruistinoj sin okupis enpakante la vestojn de la knabinoj 
kaj por fari aranĝojn por tiuj, kiuj estis tiel feliĉaj, ke ili posedas amikojn aŭ parencojn, inklinaj forigi ilin de tiu infektita 
loko. Multaj, kiuj estis jam infektitaj, iris hejmen por morti tie. 
Kelkaj mortis en la instituto kaj estis senbrue, tre rapide enterigitaj, ĉar la malsano ne toleris prokraston. 
Dum ĉi tiu malsano regis en Lowood kaj la morto estis ripeta vizitanto, dum malgajeco kaj timo premis ĉies koron, 
dum la salonoj kaj koridoroj estis plenaj de hospitalodoroj, 
kaj drogoj kaj pasteloj vane penis kontraŭbatali la haladzojn 
de la malsano, la bela majo ĵetis sian sunbrilon trans la majestajn montetojn kaj belajn arbarojn. Ankaŭ la ĝardeno brilis 
en plena florornamo. Alceoj, altaj kiel arboj, sin levis, la lilioj 
malfermiĝis, tulipoj kaj rozoj staris en plena florado; la bordoj de la bedoj estis ornamitaj per violkoloraj diantoj kaj ru- 
ĝaj duoblaj lekantetoj; la eglanterioj sendis ĉielen sian odoron de spicaĵoj kaj pomoj de la mateno ĝis la vespero; kaj ĉiuj 
bonodoraj trezoroj estis senutilaj por la plej multaj loĝantoj 
de Lowood, esceptinte kelkajn kreskaĵon kaj florojn, kiuj de 
tempo al tempo estis metataj sur ĉerkon. 
Sed mi kaj ĉiuj aliaj, kiuj ne estis infektitaj de la malsano, 
plene ĝuis la belecon de la naturo kaj de la sezono. Oni lasis
nin kiel ciganojn vagadi en la arbaroj; ni agis laŭ nia plaĉo kaj 
iris, kien ni deziris iri; ankaŭ nia sorto fariĝis pli bona. Sinjoro Brocklehurst kaj lia familio nun eĉ ne venis en la ĉirkaŭ- 
aĵon de Lowood. La mastrumaĵoj ne estis tiel akurate ekzamenataj, la malĝentila mastrumistino estis forkurinta, timante esti atakata de la malsano; ŝia anstataŭintino, estinta administrantino de Lowston-instituto, kaj kiu ankoraŭ ne konis la 
kutimojn de sia nova ofico, estis tre malavara. Krome nun 
estis pli malmultaj en Lowood por nutri. La malsanaj manĝis 
malmulte; niaj porcioj fariĝis pli grandaj. Se la tempo mankis 
por pretigi ordinaran matenmanĝon, ŝi donis al ĉiu el ni grandan pecon de malvarma pasteĉo aŭ dikan tranĉaĵon da pano 
kun fromaĝo kaj tion ni kunprenis al la arbaro, kie ni serĉis 
lokon por luksege matenmanĝi. 
Mia plej amata loko estis glata, larĝa ŝtono, kiu leviĝis, 
blanka kaj malseka, meze de la rivereto, kaj kiu estis atingebla post vagado tra la akvo, kaj tion mi faris nudpiede. La ŝtono estis sufiĉe larĝa por mi kaj alia knabino, kiu estis mia intima amikineto - ŝi nomiĝis Mariana Wilson, estis sagaca, 
atenta infano, kies ĉeeston mi tre ŝatis, unue ĉar ŝi estis sprita 
kaj originala, due ĉar ŝia teniĝo senĝenigis min. 
Ŝi estis kelkajn jarojn pli aĝa ol mi, kaj tial pli bone konis 
la mondon ol mi, kaj pri multo, kion mi deziris scii, ŝi rakontis 
al mi. Ŝi kontentigis mian scivolon; por miaj kulpetoj ŝi estis 
tre pardonema kaj kion ajn mi diris, ŝi lasis min ĉiam finparoli. Ŝi tre ŝatis rakontojn, mi ŝatis analizi; volonte ŝi sciigis al 
mi, kion ŝi sciis, kaj volonte mi faris demandojn; tial ni bone 
harmoniis kaj kvankam nia kunestado liveris al ni malmultan 
utilon, ĝi donis al ni multan plezuron. 
Kaj kie estis dum tiu tempo Helen Burns?
Kial mi ne partoprenis kun ŝi ĉi tiujn agrablajn liberajn 
tagojn? Ĉu mi estis forgesinta pri ŝi? Aŭ ĉu mi estis tiel malbona, ke ŝia senmakula kunestado ekenuigis min? Tre certe 
tiu Mariana Wilson tre malsuperis mian unuan konatinon. Ŝi 
povis nur rakonti al mi amuzajn rakontojn kaj interŝanĝi kun 
mi spritajn, akrajn parolojn; dum, se mi diru la veron pri 
Helen Burns, ĉi tiu havis la talenton ĝuigi multe pli altajn aferojn al tiuj, kiuj havis la privilegion paroli kun ŝi. Estas vero, 
leganto, kaj tion mi sciis kaj sentis. Kaj kvankam mi estas nur 
neperfekta estaĵo kun multaj kulpoj kaj tre malmultaj bonaj 
ecoj, mi tamen neniam sentis enuon en ĉeesto kun Helen 
Burns, kaj neniam mi ĉesis senti por ŝi amikecon tian fortan, 
intiman kaj respektan, kiu iom pli rapide batigis mian koron. 
Kaj kiel ĝi povus esti alia, ĉar Helen ĉiam kaj sub ĉiaj cirkonstancoj montris al mi kvietan fidelan amikecon, kiu neniam 
estis maltrankviligata de malbona humoro aŭ kolereto. Sed 
tiam Helen estis malsana. Dum kelka tempo ŝi estis malaperinta el mia vivado kaj portita mi ne scias en kiun ĉambron supre. Ŝi ne estis en tiu parto de la konstruaĵo, nun uzata kiel hospitalo, kie kuŝis la tifus-suferantinoj; ĉar ŝi havis la 
ftizon kaj ne tifuson. En mia nescio mi imagis, ke la ftizo estas 
malgrava malsano, kiu per tempo kaj bona zorgado sendube 
resaniĝos. Kaj ĉi tiu mia ideo estis certigita de la fakto, ke 
kelkajn fojojn dum sunaj posttagmezoj mi vidis ŝin malsupren kondukata de fraŭlino Temple, kiu iris kun ŝi al la ĝardeno. Sed en tiuj okazoj ne estis permesite al mi iri al ŝi por alparoli ŝin; mi nur vidis ŝin tra la lerneja fenestro, sed eĉ ne tre 
klare, ĉar ŝin envolvis dika tuko kaj ŝi sidis malproksime sub 
la verando. 
Iun vesperon en la komenco de junio mi estis restinta tre
longe en la arbaro kun Mariana; kiel kutime ni dispartiĝis de 
la aliaj kaj vagis malproksimen, eĉ tiel malproksimen, ke ni 
perdis la ĝustan direkton hejmen kaj estis devigataj informiĝi 
pri la vojo ĉe izolita domaĉo, loĝata de viro kaj virino, kiuj 
gardis aron da duone sovaĝaj porkoj nutrantaj sin per glanoj 
kaj fagofruktoj. Kiam ni revenis, la luno jam lumis. Ĉevaleto, 
kiun ni rekonis kiel tiun de la kuracisto, staris antaŭ la ĝardenpordo. Mariana diris, ke sendube iu estas tre malsana, ĉar 
oni venigis doktoron Bates tiel malfrue en la vespero. Ŝi eniris, sed mi restis ankoraŭ kelkajn minutojn ekstere por planti 
manplenon da radikoj, kiujn mi estis elŝirinta en la arbaro, 
timante ke ili velkos, se mi prokrastos la plantadon ĝis la sekvanta mateno. Plantinte la radikojn, mi restis tie ankoraŭ kelkan tempon. La floroj odoris tiel ĉarme pro la falanta roso kaj 
la vetero estis tiel agrabla, kvieta kaj dolĉa; la okcidenta parto 
de la ĉielo, ankoraŭ purpura pro la subirinta suno, promesis 
belan morgaŭon; la luno leviĝis en la malluma oriento kun 
granda majesteco. Ĉion tion mi rigardis kun ravo kaj ĝuis kiel 
infano povas ĝui kaj subite kaj pli vigle ol iam antaŭe min 
kaptis la penso: 
"Kiel malĝoje estas kuŝi nun malsana en la lito kaj eble esti 
en morta danĝero! Ĉi tiu mondo estas tiel bela - estus terure esti forvokata nun por foriri, kiu scias kien?" Kaj tiam mia 
animo faris sian eblon kompreni, kion oni pli frue diris al mi 
pri infero kaj ĉielo; kaj la unuan fojon ĝi paŝis malantaŭen, 
konfuzita; kaj rigardante ĉiuloken mi vidis nur senfundan 
abismon. Mia animo sentis nur unu firman lokon, sur kiu mi 
staris - la estantecon; ĉio alia estis senforma nebulo kaj malplena spaco. Pripensante pri tio, mi aŭdis, ke malfermiĝas la 
frontpordo; doktoro Bates iris eksteren, akompanata de flegistino. Post kiam ŝi helpis al li supreniri la ĉevalon kaj vidis 
lin foriri kaj estis refermonta la pordon, mi rapidis al ŝi kaj demandis: 
"Kiel fartas Helen Burns?" 
"Malbone," ŝi respondis. 
"Ĉu doktoro Bates venis por viziti ŝin?" 
"Jes." 
"Kaj kion li diris pri ŝi?" 
"Li diris, ke ŝi ne estos plu longe ĉi tie." Se mi estus aŭdinta 
tiujn parolojn la pasintan tagon, mi estus pensinta, ke ŝi devas esti transkondukata al Northumberlando, al sia propra 
hejmo, kaj mi ne estus supozinta, ke oni celis per tio, ke ŝi 
estas mortonta; sed nun mi tuj komprenis, ke Helen Burns 
travivis siajn lastajn tagojn sur la tero kaj iros al la spirita, almenaŭ se ĝi ekzistas. Min ekregis granda teruro; poste mi 
sentis akran ĉagrenon kaj fine deziron - grandan deziron 
vidi ŝin; kaj mi demandis en kiu salono ŝi kuŝas. 
"Ŝi kuŝas en la ĉambro de fraŭlino Temple," diris la flegistino. 
"Ĉu mi povas iri al ŝi por paroli kun ŝi?" 
"Ho ne, mia infano! Pri kio vi pensas! Kaj estas jam la tempo eniri; vin eble atakos la febro, se vi restos pli longe ekstere dum falas la roso." 
La flegistino fermis la frontpordon; mi eniris tra la flankpordo kaj trairis la koridoron al la instrusalono. Mi venis ĝustatempe; estis la naŭa horo kaj fraŭlino Miller kunvokis la 
knabinojn por enlitiĝo. 
Mi ne povis ekdormi, granda silento regis en la ĉambro kaj 
mi kredis, ke ĉiuj miaj samlernantinoj profunde dormas. Je la 
dekunua horo mi ellitiĝis. Singarde kaj ne farante bruon, mi
surmetis mian jupon super mian noktoveston kaj sen ŝuoj mi 
ŝteliris el la dormejo kaj iris al la ĉambro de fraŭlino Temple. 
Ĝi kuŝis tre malproksime ĉe la alia flanko de la konstruaĵo, 
sed mi konis la vojon tien. La lumo de la luno, kiu staris sur 
la sennuba ĉielo, penetris tra la koridora fenestro kaj helpis 
al mi trovi ĝin. Odoro de kamforo kaj bolinta vinagro avertis min, kiam mi atingis la ĉambron de la tifus-suferantinoj, 
kaj rapide mi pasis ĝin timante, ke la veka flegistino min aŭ- 
dos. Mi timis esti resendata; ĉar mi deziris vidi Helenon ankoraŭ unu fojon kaj ĉirkaŭbraki ŝin ankoraŭ unu fojon, antaŭ 
ol ŝi mortos - mi volis doni al ŝi lastan kison kaj paroli kun 
ŝi kelkajn vortojn. 
Malsuprenirinte ŝtuparon, mi trairis parton de la konstruaĵo malsupre kaj mi sukcesis malfermi senbrue du pordojn 
kaj refermi ilin; poste mi venis al dua ŝtuparo, mi ĝin supreniris kaj veninte supren, mi vidis la ĉambron de fraŭlino Temple rekte antaŭ mi. Lumo penetris tra la ŝlosiltruo, kaj malsupre sur la koridoron; profunda silento regis ĉie ĉirkaŭe. Atinginte la pordon mi vidis, ke ĝi estas malfermetita; verŝajne 
por enirigi freŝan aeron en la malfreŝan ĉambron. Estante tro 
malpacienca por heziti, mi puŝmalfermis la pordon kaj enrigardis. Miaj okuloj serĉis Helenon, kaj mi timis vidi mortinton. 
Apud la lito de fraŭlino Temple kaj duone kovrita de ĝiaj 
kurtenoj staris malgranda lito. Mi vidis la konturojn de korpo sub la litkovriloj, sed la vizaĝon mi ne povis vidi pro la 
kurtenoj. La flegistino, kun kiu mi estis parolinta en la ĝardeno, dormis sur brakseĝo, duone forbruligita kandelo staranta sur tablo disvastigis malmultan lumon. Fraŭlino Temple 
nenie estis videbla. Poste mi ekaŭdis, ke ŝi estis vokita al deliranta malsanulino, kuŝanta en la febrosalono. Mi iris pli proksimen kaj haltis ĉe la liteto. Mi prenis la kurtenon, sed antaŭ 
ol tiri ĝin flanken, mi volis ion diri. Refoje mi hezitis, timante vidi mortinton. 
"Helen!" mi mallaŭte flustris. "Ĉu vi estas veka? " Ŝi moviĝis, flankenigis la kurtenon kaj mi vidis ŝian vizaĝon, kiu 
estis pala kaj maldikiĝinta, sed tre kvieta. Ŝi aspektis tiel malmulte ŝanĝiĝinta, ke mia timo subite foriĝis. 
"Ĉu estas vi, Jane?" ŝi demandis en sia kutima, amika tono. 
"Ho!" mi pensis, "ŝi ne mortos, ili eraras. Neeble ŝi povus 
paroli tiel kviete kaj aspekti tiel trankvila, se ŝia morto estus 
tiel proksima." 
Mi klinis min kaj kisis ŝin; ŝia frunto estis malvarma, same 
kiel ŝiaj vangoj kaj mano; sed ŝi ridetis kiel ĉiam antaŭe. 
"Pro kio vi venis ĉi tien, Jane? Estas jam la dek-unua horo, 
mi aŭdis ĝin bati antaŭ kelkaj minutoj." 
"Mi venis nur por viziti vin, Helen. Mi aŭdis, ke vi estas 
grave malsana, kaj mi ne povis dormi antaŭ ol mi estus parolinta kun vi." 
"Sekve vi venas por adiaŭi min. Eble vi venis ĝustatempe." 
"Ĉu vi estas forironta. Helen? Al via hejmo?" 
"Jes, al mia lasta, eterna hejmo." 
"Ne, ne, Helen!" Mi eksilentis pro emocio. Dum mi penis 
reteni la larmojn, Helen estis atakata de tusado; sed la flegistino ne vekiĝis; kiam la tusado pasis, Helen kuŝis kelkajn minutojn senfortiĝinta, poste ŝi flustris: 
"Jane, vi estas nudpieda, kuŝiĝu kaj kovru vin per mia litkovrilo." 
Mi obeis. Ŝi ĉirkaŭbrakis min kaj sin premis al mia brusto. 
Post longa silentado ŝi flustris plue:
"Mi estas tre feliĉa, Jane; kaj kiam mi estos mortinta pensu pri tio kaj ne estu malĝoja. Kaŭzoj por malĝojo ne troviĝas. 
Ni ja ĉiuj devas morti, kaj la malsano, kiu faras finon al mia 
vivo, ne estas doloriga; ĝi estas tre milda kaj iom post ioma. 
Kaj mi sentas min tre trankvila. Mi postlasas neniun, kiu longe funebros pro mi. Mi havas nur patron, kaj antaŭ ne longe 
li reedziĝis; li ne sentos mian foreston. Per frua morto mi 
estos liberigita de multaj suferoj. Mi ne havis ecojn aŭ talentojn por sukcesi en la mondo. Ĉiam mi vivus kun ĝi en malpaco." 
"Sed kien vi iros, Helen? Ĉu vi povas vidi tion? Ĉu vi scias 
tion?" 
"Mi kredas, ke mi iros al Dio." 
"Kie estas Dio? Kio estas Dio?" 
"Mia kaj ankaŭ via kreinto, kiu neniam perdigos, kion Li 
kreis. Mi senkondiĉe fidas Lian potencon kaj Lian bonecon. 
Mi nombras la horojn, kiuj devas ankoraŭ pasi, antaŭ ol venos tiu, kiu portos min al Li kaj kiu vidigos Lin al mi." 
"Sekve vi estas konvinkita, Helen, ke troviĝas ĉielo kaj ke 
nia animo iros tien post kiam ni estos mortintaj?" 
"Mi estas konvinkita pri tio, ke estas vivo post ĉi tiu vivo; 
mi kredas, ke Dio estas bona, mi povas transdoni al Li mian 
senmortan animon sen timo aŭ dubo. Dio estas mia patro. Mi 
Lin amas kaj mi kredas, ke Li ankaŭ min amas. Kaj eĉ se mi 
irus tra la Valo de la Ombroj de la Morto, ankaŭ tie Lia mano 
kondukus min." 
"Kaj se mi mortos, ĉu mi revidos vin Helen?" 
"Vi iros al tiu sama feliĉa lando, kien mi iros, kaj ni estos 
ricevataj de la sama potenca Patro, kara Jane." 
Kaj refoje mi faris demandojn, sed nur pensante: "Kie estas
tiu lando? Ĉu ĝi ekzistas?" Kaj mi pli forte ĉirkaŭbrakis Helenon; estis al mi kvazaŭ ŝi estas al mi pli kara ol iam antaŭe; 
mi sentis, ke mi ne povas lasi ŝin foriri de mi en ĉi tiu tempo 
kaj kaŝis mian vizaĝon sur ŝia kolo. Post mallonga tempo ŝi 
diris tre mallaŭte: 
"Kaj mi sentis min tiel bona! Tiu lasta tusatako iom lacigis 
min; mi sentas, ke mi povos dormi, sed ne foriru, Jane; mi 
volas, ke vi restu ĉe mi." 
"Mi restos ĉe vi, kara Helen. Neniu forigos min de vi." 
"Ĉu vi kuŝas varme, karulino?" 
"Jes." 
"Bonan nokton, Jane." 
"Bonan nokton, Helen." 
Ni kisis nin reciproke kaj baldaŭ ni ekdormis. Estis jam 
tago, kiam mi vekiĝis. Nekutima movo estis vekinta min; mi 
rigardis supren; mi kuŝis en ies brakoj; la flegistino nun tenis 
min kaj reportis min al la dormosalono. Oni ne riproĉis min, 
ĉar mi estis elirinta mian liton, oni pensis pri io tute alia. 
Oni ne respondis miajn multajn demandojn. Sed kelkajn 
tagojn poste mi aŭdis, ke kiam fraŭlino Temple ĉe tagiĝo reiris al sia ĉambro, ŝi trovis min en la liteto, kun mia vizaĝo sur 
la ŝultro de Helen kaj kun miaj brakoj ĉirkaŭ ŝia kolo. Mi dormis, kaj Helen estis - mortinta. Ŝi kuŝas enterigita en la tombejo de Brocklebridge. Dum dek kvin jaroj post ŝia morto ŝia 
tombo estis indikata nur de herbmonteto; sed nun grizmarmora ŝtoneto montras ĝin; sur la ŝtoneto staras ŝia nomo 
kaj la vorto: "Resurgam.1" 
1 Mi reviviĝos.
Ĉapitro X. 
is nun mi rakontis detale la okazintaĵojn de mia sensignifa vivo. Al la unuaj dek jaroj de mia vivo mi dediĉis 
preskaŭ same multajn ĉapitrojn. Sed ĉi tiu libro ne fariĝos 
regula biografio. Mi pridemandos nur mian memoron, kiam 
ĝi aperigos okazintaĵojn, kiuj estas interesaj. Tial mi preterlasos ĉi tie epokon de ok jaroj. Kelkaj linioj estos sufiĉaj por 
unuigi ĝin kun tio, kion mi jam rakontis. 
Kiam la tifuso plenumis sian ruinigan mision en Lowood, 
ĝi iom post iom malaperis, sed ne antaŭ ol ĝia mortiga karaktero kaj la nombro de ĝiaj viktimoj tiris la ĝeneralan atenton 
al la instituto. La kaŭzo de tiu skurĝo estis ekzamenita kaj 
baldaŭ malkovriĝis faktoj, kiuj naskis la publikan indignon. 
La malsaniga situo de la konstruaĵo, la porcioj kaj la kvalito 
de la nutraĵo por la infanoj; la malbona akvo, uzata por prepari la manĝaĵon; la nesufiĉaj vestoj kaj loĝado - ĉiuj tiuj aferoj estis malkovritaj kaj el tio rezultis ŝanĝo, tre hontinda por 
sinjoro Brocklehurst, sed utila por la instituto. Diversaj riĉaj 
kaj malavaraj homoj en la graflando subskribe donacis grandan monsumon por konstrui pli bonan instituton sur pli taŭ- 
ga loko; novaj regularoj estis starigitaj; la manĝo kaj vestaĵoj 
fariĝis pli bonaj; la rentoj de la akirita kapitalo estis metitaj 
sub kontrolon de komisiono. Sinjoro Brocklehurst, kontraŭ 
kiu oni ne povis agi laŭmerite, pro liaj riĉeco kaj familiaj interrilatoj, restis kasisto; sed personoj, kun pli malavaraj ideoj
devis helpi lin en la plenumo de liaj devoj; same en la ofico 
de inspektoro partoprenis aliaj, kiuj povis unuigi justecon 
kun akurateco, komfortojn kun ŝparemo kaj kompaton kun 
honesteco. Kiam poste multaj aferoj estis plibonigitaj, la lernejo iom post iom fariĝis vere utila kaj nobla instituto. Post 
ĝia renaskiĝo mi restis en ĝi ankoraŭ ok jarojn - ses kiel lernantino kaj du kiel instruistino. 
Dum tiuj ok jaroj mia vivo estis monotona sed ne malfeli- 
ĉa, ĉar ĝi ne estis senlabora vivo. La rimedoj, ricevi bonegan 
edukon, estis akireblaj; prefero pri kelkaj el miaj studoj kaj la 
deziro superi en ĉio, kaj la plaĉo igi miajn instruistinojn kontentaj, kaj precipe tiujn, kiujn mi plej ŝatis, instigis min. Mi 
utiligis la donitan okazon kiel eble plej bone. Post kelka tempo mi fariĝis la plej bona lernantino de la plej alta klaso kaj 
mi estis nomota instruistino. Tiun oficon mi plenumis du jarojn kun fervoro, sed ĉe la fino de tiu tempo fariĝis granda 
ŝanĝo en tio. 
Malgraŭ ĉiuj ŝanĝoj okazintaj en Lowood, fraŭlino Temple 
restis direktorino. Al ŝia bonega instruado mi dankis la plej 
multon de miaj scioj. Ŝiaj amikeco kaj akompano estis daŭre 
mia konsolo; ŝi kvazaŭ anstataŭis mian patrinon kaj instruistinon kaj en la lasta tempo ŝi estis mia amikino. En tiu tempo ŝi edziniĝis kaj iris kun sia edzo (ekleziulo, bona viro kaj 
preskaŭ inda je ŝi), al izolita graflando kaj tiel ŝi estis perdita 
por mi. De tiu tempo mi ne estis plu la sama. Kun ŝi ĉiu ligilo, kiu faris Lowood mia hejmo, estis malaperinta. Mi estis 
transpreninta ion de ŝia karaktero; pli harmoniaj pensoj, pli 
bone ordigitaj sentoj fariĝis loĝantoj de mia spirito. Mi estis 
lerninta kiel kutimiĝi al devo kaj ordo; mi estis kvieta. Mi kredis, ke mi estas kontenta. Laŭ ĉies opinioj kaj kutime ankaŭ 
laŭ miaj, mi ŝajnis persono, kvietigita de disciplino. 
Sed la destino en la formo de la reverinda sinjoro Nasmyth 
sin lokis inter mi kaj fraŭlino Temple. Mi vidis ŝin vestita per 
vojaĝkostumo eniri poŝtkaleŝon mallonge post la geedziĝa 
ceremonio. Mi postrigardis la kaleŝon, dum ĝi supreniris la 
monteton kaj poste malaperis; kaj mi retiris min en mian propran ĉambron pasigante sola tie la plej grandan parton de la 
duona libera tago, donita al ni ĉe tiu okazo. 
Plej grandan parton de tiu tempo mi iris tien kaj reen en la 
ĉambro. Mi imagis, ke mi bedaŭras nur mian perdon kaj ke 
mi pripensis kiel ripari ĝin; sed longe pripensinte kaj rigardante supren kaj rimarkante, ke estas jam malfrue en la posttagmezo kaj ke ekvesperiĝas, mi faris malkovron - nome ke 
en mia animo okazis granda ŝanĝo; ke mia animo forigis de 
si ĉion, kion ĝi estis pruntepreninta de fraŭlino Temple - aŭ 
pli ĝuste dirite, ke ŝi estis portinta kun si la kvietan atmosferon, kiun mi ĉiam enspiris en ŝia ĉeesto - kaj ke mi retrovas 
min en mia natura elemento kaj ke iamaj emocioj vekiĝis en 
mia animo. Ne estis al mi kvazaŭ estus forprenita tio, kio min 
subtenis, sed kvazaŭ tiu movilo malaperis kun ŝi. Kelkajn 
jarojn mia mondo havis Lowoodon kiel mezpunkton. Aliajn 
spertojn, krom ĝiaj reguloj kaj laborado, mi ne havis; sed nun 
mi subite memoris, ke la vera mondo estas vasta, kaj ke larĝa 
kampo de espero kaj timo, de sentoj kaj emocioj atendas 
tiujn, kiuj havas kuraĝon eniri ĝin kaj serĉi veran vivosperton 
meze de ĝiaj danĝeroj. Mi iris al mia fenestro, malfermis ĝin 
kaj rigardis eksteren. Jen sin etendis la du aloj de la konstruaĵo; jen kuŝis la ĝardeno; jen sin etendis la limo de Lowood; 
kaj tre tre malproksime la montoj kaj la horizonto. Miaj okuloj vagis trans ĉiujn aliajn objektojn kaj fine sin fiksis al tiuj 
malproksimaj, bluaj suproj. Tiujn mi deziris transiri; ĉio inter iliaj limoj de montsuproj kaj erikejo ŝajnis al mi aspekti 
kiel malliberejo kaj ekzilita de la ekstera mondo. Mia rigardo 
sekvis la blankan vojon ĉirkaŭirantan la malsupron de monto 
kaj malaperantan en valeton inter du aliaj montoj. Kiel mi 
deziris sekvi ĝin pli malproksimen! Mi pensis pri la tempo 
kiam mi laŭiris tiun saman vojon en la poŝt-kaleŝo; mi memoris kiel mi malsupreniris tiun monteton, kiam venis la krepusko. Ŝajnis kvazaŭ jarcento pasis de post la tago, kiam mi 
la unuan fojon eniris Lowood kaj de post tiu tago mi neniam 
forlasis ĝin. Ĉiujn miajn feriojn mi pasigis en la lernejo. Neniam sinjorino Reed invitis min al Gateshead; nek ŝi nek iu 
alia el ŝia familio iam vizitis min; nek mi havis interrilatojn 
kun la mondo per korespondado aŭ komisioj. Mi konis nenion en ĉi tiu mondo krom reguloj, lernej-devoj, lernej-kutimoj kaj opinioj kaj - vizaĝoj kaj - frazoj kaj - kostumoj, 
preferoj kaj - antipatio. Kaj nun mi sentis, ke tio ne sufiĉas 
plu al mi. En tiu sola posttagmezo la enuiga kutimo de tiuj ok 
jaroj regis min. Mi sopiris liberecon; mi sopiris al ĝi kaj preĝis 
pri ĝi; estis kvazaŭ la blovanta vento kunportis tiun preĝon. 
Mia preĝo estis nur humila deziro. Ŝanĝojn, novajn instigojn 
mi deziris, sed ŝajnis, ke ankaŭ tiu deziro malaperis en la spacon. "Permesu al mi almenaŭ alian domon por servi," mi ekkriis duone malesperanta. Sonorilo vokis nin al la vesperman- 
ĝo kaj mi iris malsupren. 
Antaŭ ol enlitiĝi mi ne povis plu daŭrigi miajn interrompitajn pensadojn; kaj eĉ tiam, instruistino, kiu okupis kun mi 
la ĉambron, per ĉiaj bagatelaj babilaĵoj, detenis min de la 
temo al kiu mi tiel volonte dediĉus min. Kiel arde mi deziris,
ke la dormo silentigu ŝin! Ŝajnis al mi, ke iu ideo kaptus min 
per kiu mi povus silentigi ŝin, se mi nur povus repreni la pensojn, en kiuj mi estis droninta, kiam mi staris ĉe la fenestro. 
Fine fraŭlino Gryce ronkis. Ŝi estis pezeca virino el Kimrujo, kaj ĝis nun mi rigardis ŝian kutiman ronkadon kiel ion tre 
malagrablan. Sed ĉi tiun vesperon mi aŭdis kun ĝojo ĝiajn 
unuajn sonojn. Nun mi ne estos plu ĝenata; miaj duone formortintaj pensoj denove reviviĝis. 
"Nova ofico en alia domo! Jen eble io bona!" mi diris al mi 
(en mia animo, kompreneble, ĉar mi ne parolis laŭtvoĉe). "Mi 
scias tion, kvankam tio ne sonas tre agrable. Ne sonas kiel la 
vortoj Libereco, Eksciteco kaj Ĝuo, - belegaj sonoj en vero; 
sed por mi ili estas nur sonoj; kaj tiel surdaj, tiel obtuzaj, ke 
estas nura tempoperdo, aŭskulti kaj atenti ilin. Sed nova ofico! Jen io reala! Ĉiu povas plenumi oficon! Mi faris tion ĉi tie 
dum ok jaroj; kaj mi deziris nenion alian ol plenumi ĝin aliloke. Ĉu mi ne povus persisti pri tiu mia propra volo? Ĉu tio 
do ne estus farebla? Jes - jes - ĝi estis efektivigebla, se nur 
mia cerbo estus sufiĉe aktiva por trovi la rimedojn atingi ĝin." 
Rekte mi sidis en mia lito por vivigi mian cerbon; la nokto estis frosta; mi kovris miajn ŝultrojn per ŝalo kaj denove mi 
streĉis miajn fortojn por pensi. 
"Kion en realo mi deziris? Novan oficon en alia domo, inter aliaj vizaĝoj, sub novaj cirkonstancoj. Tion mi deziris, ĉar 
ne utilis deziri ion pli bonan, ion pli grandan. Kiel agas la 
homoj por akiri alian oficon? Ili sin turnas al siaj amikoj, kiel 
mi supozis, - mi ne havas amikojn. Sed multaj homoj ne havas amikojn kaj devas mem serĉi kaj helpi sin mem; kiel ili 
faras tion?"
Mi ne povis diri tion, neniu povis diri tion al mi. Mi denove 
streĉis miajn pensojn por trovi respondon kaj por trovi ĝin 
rapide. Ili laboris pli kaj pli diligente; mi sentis mian pulson 
en mia kapo kaj en miaj tempioj, sed preskaŭ unu horon ĝi 
frapadis kvazaŭ en ĥaoso, kaj ĉiuj ĝiaj klopodoj efikis nenion. 
Febre ekscitita per tiu senutila laboro mi ellitiĝis kaj refoje iris 
tien kaj reen en mia ĉambro, tiris flanken la kurtenon, rigardis la stelojn, tremetis pro la malvarmo kaj denove enlitiĝis. 
Dum miaj promenadoj tra la ĉambro sendube bona feo 
metis la petitan konsilon sur mian kapkusenon, ĉar kiam mi 
refoje kuŝis, ĝi eniris kviete kaj nature en mian kapon: - "Se 
vi serĉas oficon, sciigu pri tio en -shire Herald." 
"Sed kiel? Pri anoncoj en tiu Herald mi scias nenion." La 
respondoj venis rapide kaj per si mem: 
"Sendu la monon por tia anonco al la eldonisto de Herald; 
ĉe la unua okazo prezentota forsendu poŝte la anoncon kun 
la mono; la respondo estu sendota al J. E. al la tiea poŝtoficejo; 
semajnon post la forsendo de la letero vi iru tien por informiĝi, ĉu venis respondo; agu poste laŭ la cirkonstancoj." 
Pri tiu plano mi pripensis kelkajn fojojn; ĉio fariĝis al mi 
klara; mi estis kontenta kaj profunde ekdormis. Ĉe tagiĝo mi 
ellitiĝis. Antaŭ ol la sonorilo vokis la tutan instituton mi jam 
skribis mian anoncon, metis ĝin en koverton kaj skribis la 
adreson. 
La anonco estis redaktita en la jena maniero: 
"Juna fraŭlino kutimiĝinta doni lecionojn kaj instrui (mi ja 
estis instruistino dum du jaroj!) deziras oficon ĉe familio kun 
infanoj ankoraŭ ne dekkvarjaraj (estante mem apenaŭ dekokjara, mi ne opiniis konsilinde preni sur min la edukadon de 
lernantoj samaĝaj, kiel mi). Ŝi kapablas instrui la ordinarajn
fakojn, kaj la francan lingvon, la desegnan arton kaj muzikon." (En tiu tempo, kara leganto, tia sumigo de kapabloj, kiu 
nun estas tre limigita, estis rigardata kiel tre ampleksa. ) Eventualaj respondoj adresotaj al J. E. Poŝtoficejo, Lowton, -shire". 
La tutan tagon mia forsendota letero kuŝis en mia tirkesto; post la tetrinkado mi petis al la nova direktorino la permeson ili al Lowton por fari kelkajn komisiojn por mi kaj por du 
el miaj saminstruistinoj. La permeso estis volonte konsentita. Mi iris. La vojo estas longa du mejlojn; la vespero estis 
malseka, sed ĉar la tagoj estis ankoraŭ longaj, mi eniris tri 
butikojn, ĵetis mian leteron en la leterujon kaj revenis hejmen 
kun tre malsekaj vestoj, sed kun malpeza koro. 
La sekvanta semajno ŝajnis al mi senfina. Sed ĝi finiĝis kiel 
finiĝas ĉiuj surteraj aferoj kaj iun belegan vesperon en la 
aŭtuno mi denove estis survoje al Lowton. La vojo estis pentrinde bela kaj laŭiris arbaran rivereton kaj serpentumis tra 
belega valo; sed tiun tagon mi pensis nur pri la leteroj atendontaj min, aŭ ne atendontaj min en la vilaĝeto kaj ne pri la 
belaĵoj de vojo kaj valo. 
Mia kvazaŭa komisio estis mezurigi paron da novaj ŝuoj; 
mi tuj faris tiun komision kaj elirinte la butikon de la ŝufaristo mi direktis min laŭlonge de la mallarĝaj puraj stratoj de 
la vilaĝo al la poŝtoficejo. Maljuna sinjorino deĵoris tie; ŝi portis kornajn okulvitrojn sur la nazo kaj nigrajn trikitajn pulsvarmigilojn ĉirkaŭ la manoj. 
"Ĉu venis leteroj por J. E.?" mi demandis. 
Ŝi rigardis min tra la okulvitrojn; poste ŝi malfermis tirkeston kaj serĉis longe inter ĝia enhavo kaj jam malaperis mia 
espero. Fine, rigardinte almenaŭ dum kvin minutoj koverton 
de letero, ŝi transdonis ĝin al mi trans la oficejan tablon
akompanante tiun faron kun dua ekzamenanta malkonfidema rigardo -la letero estis adresita al J. E. 
"Nur unu?" mi demandis. 
"Pli multaj ne venis," ŝi diris; mi metis ĝin en mian poŝon 
kaj ekvojiris hejmen. Mi ne povis ankoraŭ malfermi la leteron; la reguloj de la instituto devigis min reveni antaŭ la oka 
horo kaj estis jam la sepa kaj duono. 
Ĉe mia reveno atendis min la plenumo de multaj devoj. Mi 
devis rigardi la knabinojn dum la studhoro; poste venis mia 
vico legi la vesperpreĝon kaj zorgi, ke la knabinoj enlitiĝu. 
Kiam tio finiĝis, mi vespermanĝis kun la aliaj instruistinoj. Kaj 
eĉ kiam fine ni enlitiĝis, la neevitebla fraŭlino Gryce refoje 
estis mia kunulino. Ni havis nur peceton da kandelo en nia 
kandelingo, kaj mi timis, ke ŝi parolos tiel longe, ke ĝi tute 
forbrulos; feliĉe la multa nutraĵo, kiun ŝi estis manĝinta, tre 
efikis je ŝia dormemo. Jam antaŭ ol mi senvestigis min, ŝi laŭ- 
te ronkadis. Colo da kandelo staris ankoraŭ sur la kandelingo. 
Nun mi aperigis mian leteron; la sigelo portis la literon F; mi 
ĝin rompis. La enhavo estis mallonga. 
"Se J. E., kiu lokigis anoncon en la -shire Herald aperinta la lastan ĵaŭdon, posedas la konojn sciigitajn tie, kaj se ŝi 
povas montri bonajn atestinformojn pri siaj karaktero kaj 
kompetenteco, tiam estas al ŝi oferata ĉi kune ofico, en kiu ŝi 
prenos sur sin nur la edukon de infano ankoraŭ ne dekjara, 
kaj kie la jara salajro estos tridek funtoj (sterlingaj). Al J. E. 
estas petate sendi atestinformojn, nomojn, adreson kaj plenajn detalojn al: Sinjorino Fairfax, Thornfield, apud Millcote, -shire." 
Longe mi rigardis la leteron. La skribaĵo estis malnovmoda kaj sufiĉe malregula, kvazaŭ skribita de maljuna sinjorino.
La cirkonstanco estis kontentiga. Sekreta timo estis atakinta 
min, ke mi metus min en malagrablan situacion, agante tiel 
por mi mem; kaj precipe mi volis, ke la rezulto de mia klopodo estu deca kaj en règle. Mi sentis nun, ke maljuna sinjorino ne estas malbona elemento en la afero, kiu nun min okupis. Sinjorino Fairfax!  Image mi ŝin vidis antaŭ mi, vestitan 
en nigra jupo kaj vidvina kufo; eble ŝi estas rigida, sed ne malamika. Ekzemplo de angla respektindeco, iom maljuna. 
Thornfield! Sendube tio estis la nomo de ŝia domo. Beleta, 
orda domo, pri tio mi ne dubis; kvankam mi ne bone povis 
imagi, kiel ĝi aspektas precize. Millcote, -shire; mi pripensis, 
kion mi memoris ankoraŭ pri la karto de Anglujo; jes; mi ĝin 
rememoris. La graflando kuŝis sepdek mejlojn pli proksime al 
Londono ol la izolita domo, kie mi nun loĝis. Tio estis io rekomendinda por mi. Mi aspiris iri al loko plenbrua kaj plenmova. Millcote estis granda fabrikurbo, kuŝanta apud la bordoj de la rivero A-; sen dubo tie regus laŭta bruo kaj granda moviĝo. Des pli bone. Tio kaŭzus tutan ŝanĝon al mi. Mia 
imago ne estas ĉarmigita de altaj fumturoj kaj fumnuboj - 
sed, tiel mi pensis, "Thornfield Hall verŝajne kuŝas sufiĉe 
malproksime de la urbo." 
Jen la kandelo estingiĝis. 
La sekvantan tagon novaj paŝoj estis farotaj. 
Miaj planoj ne povis resti kaŝitaj en mia propra brusto. Mi 
devis malkovri ilin al aliaj por certigi al ili bonan rezulton. 
Post kiam mi petis kaj ricevis aŭdiencon en la tagmeza ripozhoro ĉe la intendantino, mi sciigis al ŝi, ke perspektivo 
eble oferos al mi alian oficon, kie la salajro estos la duoblo de 
la nuna, ĉar en Lowood mi ricevis nur dek kvin sterlingajn 
funtojn; mi do petis ŝin, ke ŝi bonvolu sciigi la aferon al sinjoro Brocklehurst, aŭ al iu alia de la gvidantaro, kaj certiĝi, ĉu 
ili bonvolus doni al mi atestinformojn. Ŝi havis la bonecon 
esti la perulino de mia afero. La sekvantan tagon ŝi parolis pri 
miaj intencoj al sinjoro Brocklehurst, kiu diris, ke oni skribu 
al sinjorino Reed, ĉar ŝi estis mia zorgantino. Letero estis skribita al tiu sinjorino kaj ŝi respondis, "ke mi agu laŭ mia plaĉo 
ĉar jam de longe ŝi ne plu sin miksas en miajn aferojn." Tiu 
letero rondiris ĉe la gvidantaro kaj fine post tempo, kiu ŝajnis al mi terure longa, mi ricevis la permeson plibonigi mian 
situacion, se eble; kaj oni certigis al mi ke, ĉar mia konduto 
estis bonega, kaj kiel instruistino kaj kiel lernantino en Lowood, ke mi baldaŭ ricevos atestinformon pri bona konduto kaj kapableco, subskribitan de la lernej-inspektoroj de la 
instituto. 
Post unu monato mi ĝin ricevis kaj kopion mi sendis al sinjorino Fairfax, kiu sciigis al mi, ke ŝi estas kontentigita kaj ŝi 
fiksis la daton de mia enoficigo kiel guvernistino en sia domo. 
Nun mi estis tre okupita aranĝi ĉiujn preparojn. La dek 
kvar tagoj pasis rapidege. Mia vestaĵaro ne estis tre granda, 
kvankam sufiĉa por miaj bezonoj, mi tial havis sufiĉan tempon enpaki mian kofron - la saman kofron, kiun mi kunportis de Gateshead antaŭ ok jaroj. Mi ĉirkaŭis ĝin per forta ŝnuro kaj la adreskarto estis najlita sur ĝi. Post duona horo la 
transportisto venos por veturigi ĝin al Lowton, kien mi mem 
vojaĝos jam frue la sekvantan matenon por atendi la poŝtveturilon. Mi brospurigis mian nigran vojaĝjupon, preparis 
mian ĉapelon, miajn gantojn kaj mufon; ekzamenis miajn tirkestojn por vidi, ĉu io postrestis; kaj havante plu nenion por 
fari, mi eksidis kaj klopodis iom ripozi. Sed en tio mi ne sukcesis; kvankam mi estis sur la piedoj la tutan tagon, mi ne
povis resti sidanta kviete; mi estis tro ekscitita. Tiun vesperon 
finiĝis periodo de mia vivo kaj tute nova komenciĝos la sekvantan matenon. Ne estis al mi eble dormi dum tiu intertempo. 
"Fraŭlino," diris servistino, kiun mi renkontis en la vestiblo, kie mi promenis tien kaj reen, "estas iu malsupre, kiu deziras paroli kun vi." 
"Sendube la transportisto," mi pensis, kaj rapidis malsupren ne pridemandante ŝin. Mi ĵus preteriris la interparolejon 
de la instruistinoj, kies pordo estis duone fermita, por direkti 
min al la kuirejo, kiam iu eliris la interparolejon. 
"Jen ŝi! En vero! Ĉie mi rekonus ŝin!" kriis la persono, kiu 
haltigis min kaj prenis mian manon. 
Mi rigardis ŝin iom pli atente. Mi vidis antaŭ mi bone kaj 
kiel servistino vestitan virinon, ŝi estis ankoraŭ juna, tre bela, 
kun nigraj haroj kaj okuloj, kaj sana vizaĝkoloro. 
"Nu, kiu mi estas?" ŝi demandis per tono kaj kun rideto, 
kiun mi duone rekonis," vi ja ne tute forgesis min, fraŭlino 
Jane?" 
La sekvantan momenton mi ŝin ĉirkaŭbrakis kaj kisis kun 
ekstrema ĝojo. "Bessie! Bessie!" estis ĉio, kion mi povis eligi. 
Ŝi ridis kaj ploris duone kaj ni iris kune en la interparolejon. 
Antaŭ la fajro staris trijara personeto kun lana jupeto kaj pantaloneto. 
"Tio estas mia juna knabo," diris Bessie tuj. 
"Ĉu vi do estas edziniĝinta, Bessie?" 
"Jes, jam preskaŭ kvin jarojn, kaj kun Robert Leaven, la 
veturigisto; kaj krom ĉi tiu Bobby, mi havas knabineton, kiun 
mi nomas Jane." 
"Kaj vi ne loĝas plu en Gateshead?"
"Mi loĝas en la pordista domo. La maljuna pordisto estas 
for." 
"He, kaj kiel ĉiuj fartas? Rakontu do ĉion pri ili, Bessie. Sed 
antaŭe sidiĝu. Ĉu Bobby volas eksidi sur mia genuo?" 
Sed Bobby preferis sin alkroĉi al sia patrino. 
"Vi ne fariĝis tre alta, nek dika," diris plue sinjorino Leaven. "Mi certe kredas, ke oni ne tre bone nutris vin en la lernejo. Fraŭlino Eliza estas kapon pli alta ol vi, kaj rilate al la 
larĝo, du kiel vi egalvaloras fraŭlinon Georgianan." 
"Georgiana sendube estas tre bela, ĉu ne, Bessie?" 
"Jes, tre bela. Estintan vintron ŝi estis kun sia patrino en 
Londono, kaj ĉiu ŝin admiris tie, kaj juna lordo enamiĝis al ŝi, 
sed lia familio kontraŭstaris; kaj - ĉu vi povus kredi tion? - 
fraŭlino Georgiana kaj li intencis kune forkuri, sed ilia plano 
estis malkovrita kaj malsukcesigita. Fraŭlino Eliza malkovris 
tion. Mi kredas, ke ŝi estis ĵaluza; kaj nun ŝi kaj ŝia fratino sen 
interrompo kverelas." 
"He, vere? Kaj kiel fartas John Reed?" 
"Ho, li ne tiel bone kondutas kiel lia patrino deziras. Li iris 
al la akademio kaj estis forigita de ĝi. Poste liaj onkloj deziris, 
ke li fariĝu advokato kaj ke li studu la leĝosciencon; sed li 
vivas tiel senbride, ke tute nenio fariĝos el li." 
"Kiel li aspektas?" 
"Li estas tre altkreska. Kelkaj opinias, ke li estas belaspekta junulo; sed li havas tiajn dikajn lipojn." 
"Kaj kiel fartas sinjorino Reed?" 
"La vizaĝo de la sinjorino estas sufiĉe dika kaj ŝi aspektas 
sana, sed mi kredas, ke ŝia koro ne estas tre kvieta. La konduto de sinjoro John tute ne plaĉas al ŝi - li fordiboĉas multege da mono."
"Ĉu ŝi irigis vin ĉi tien, Bessie?" 
"Ho ne! Sed jam longe mi deziris vidi vin, kaj aŭdinte, ke 
venis letero de vi, kaj ĉar vi estas ironta al alia parto de la lando, mi tuj ekvojaĝis por vidi vin ankoraŭ unu fojon antaŭ ol 
vi ne estos plu atingebla." 
"Mi timas, ke vi estas iomete elreviĝinta, vidante min, ĉu 
ne vere, Bessie?" Tion mi diris ridante. Mi rimarkis, ke la rigardo de Bessie, kvankam ĝi esprimis respekton, ne montris 
admiron. 
"Nu, fraŭlino Jane, mi tute ne estas elreviĝinta. Vi ja aspektas kiel eminentulino kaj pli multon mi neniam atendis de 
vi, ĉar kiel infano vi ja ne estis belaĵo." 
Mi ridetis pro la sincera respondo de Bessie. Mi sentis, ke 
ĝi estas ĝusta, sed mi devas konfesi, ke ĝi iom malagrable trafis min. Dekokjarulino emas plaĉi, kaj la certigo, ke ŝia eksteraĵo ne kunlaboras por efektivigi tiun deziron, ne estas tre 
kontentiga. 
"Sed vi sendube estas tre instruita," diris plue Bessie, kvazaŭ por konsoli min. "Kion ekzemple vi lernis? Ĉu ludi sur la 
piano?" 
"Jes, iom." 
Staris piano en la ĉambro. Bessie iris al ĝi, malfermis ĝin 
kaj petis al mi sidiĝi kaj ludi arieton. Mi ludis kelkajn valsojn 
kaj ŝi estis ravita. 
"La fraŭlinoj hejme ne povas tiel ludi!" ŝi diris ekstaze. "Mi 
ja ĉiam diris, ke vi superos ilin pri instruiteco. Kaj ĉu vi povas 
desegni." 
"Mi faris la pentraĵon tie super la kamenkadro." 
Ĝi estis pejzaĝo akvarela, kiun mi donacis al la intendantino kiel danko pro ŝia amika helpo ĉe la gvidantaro kaj kiun 
ŝi enkadrigis. 
"Nu, mi devas diri, ke ĝi estas belega, fraŭlino Jane! Pli bonan pentraĵon eĉ ne povus fari la desegna instruisto de la junaj fraŭlinoj Reed, ne parolante pri la fraŭlinoj mem. Ili neniel povus. Kaj ĉu vi lernis la francan lingvon?" 
"Jes, Bessie, mi legas kaj skribas ĝin." 
"Kaj ĉu vi povas labori sur muslino kaj kanvaso?" 
"Certe." 
"Jen vi estas vera fraŭlino! Mi ja sciis, ke vi estiĝos tia. Vi 
ja trabatos al vi vojon en la mondo, indiferente ĉu via familio atentos vin aŭ ne. Mi volis demandi al vi ion: ĉu vi iam 
aŭdis pri la familio de via patro, pri la Eyre-anoj?" 
"Neniam." 
"Nu, la sinjorino ĉiam diris, ke ili estas malriĉaj kaj vulgaraj homoj, sed mi kredas, ke ili estas de sama eminenta deveno kiel la Reed-anoj; ĉar unu tagon, antaŭ ĉirkaŭ sep jaroj, venis en Gateshead unu sinjoro Eyre, kiu volis paroli kun vi. La 
sinjorino diris, ke vi estas en lernejo, kvindek mejlojn malproksime. Ŝajnis, ke li estas tre elreviĝinta, ĉar li ne povis resti 
pli longe; li estis forironta al fremda lando kaj lia ŝipo ŝipiros 
jam post malmultaj tagoj de Londono. Li aspektis kiel vera 
sinjoro, kaj mi kredas, ke li estas la frato de via patro." 
"Al kiu lando li estis ironta, Bessie?" 
"Al insulo, kuŝanta mil mejlojn de ĉi tie kaj kie oni faras 
vinon, tiel rakontis al mi la kelisto." 
"Ĉu Madejro?" mi demandis. 
"Ĝuste - tio ĝi estis." 
"Kaj li foriris baldaŭ? 
"Jes; li restis ĉe ni nur mallonge. La sinjorino kondutis al li
tre de supre; ŝi nomis lin ' enŝteliĝema negocisto' . Mia Robert 
kredas, ke li estas vinkomercisto." 
"Tre verŝajne li estas tia," mi respondis, "aŭ eble skribisto 
aŭ agento de vinkomercisto." 
Bessie kaj mi parolis pli ol horon pri la iama tempo, kaj 
poste ŝi devis foriri. La sekvantan matenon mi parolis kun ŝi 
ankoraŭ kelkajn minutojn en Lowton, dum mi atendis la 
poŝtveturilon. Fine ni disiris antaŭ la pordo de la gastejo: "La 
blazono de Brocklehurst". 
Ĉiu iris laŭ sia vojo. Ŝi al Lowood Hall, por atendi la veturilon rekondukontan ŝin al Gateshead; mi supreniris mian 
poŝtveturilon, kiu kondukos min al nova vivo kaj al novaj 
devoj en la nekonataj ĉirkaŭaĵoj de Millcote.
Ĉapitro XI. 
Nova ĉapitro en romano estas kiel nova sceno en teatraĵo, kaj suprentirante la kurtenon, mi prezentas al vi 
ĉambron en la gastejo de Millcote kun tia murpapero kun 
grandaj figuroj, kiajn oni trovas en gastejoj; kun tia tapiŝo, tiaj 
mebloj, tiaj ornamaĵoj sur la kamenbreto,kaj tiaj bildoj, kaj 
krom tio portreto de George la tria, portreto de la princo de 
Wales, kaj reprezentado de la morto de Wolfe. Ĉion tion oni 
vidas prilumita de oleolampo, pendanta ĉe la plafono, kaj de 
kraketanta fajro, ĉe kiu mi sidas kun mantelo ĉirkaŭ mia korpo kaj ĉapelo sur la kapo; miaj mufo kaj pluvombrelo kuŝas 
sur la tablo kaj mi sidas varmigante min post dekseshora veturado en malvarma tago de oktobro. 
Ĉio tio aspektas hejmece, kara leganto, sed interne mi ne 
estas kvieta. Venante ĉi tien per la veturilo, mi pensis vidi iun, 
kiu kondukos min pli malproksimen. Atente mi rigardis ĉirkaŭe tuj kiam mi metis la piedon sur la ŝtupareton de la omnibuso, esperante, ke iu vokos mian nomon, aŭ ke mi vidos 
veturilon, kiu kunportos min al Thornfield. Sed el ĉio tio mi 
vidis nenion, kaj kiam mi demandis al la servisto, ĉu iu demandis pri fraŭlino Eyre, mi ricevis nean respondon; sekve 
restis al mi nenio krom peti privatan ĉambron, por atendi tie 
dum ĉiuj timoj kaj duboj trairis mian kapon. 
Estas strange por juna nesperta persono senti sin tute sola 
en la mondo, malproksime de siaj konatoj, kaj esti malcerta
kiel atingi la lokon de sia destino kaj esti malhelpata de ĉiuj 
kontraŭaĵoj returni sin al la loko, de kiu ŝi ĵus venis. La ĉarmo de la aventuro dolĉigas tiun senton, la fiereco varmigas 
ĝin: sed la timo malkvietigas ĝin: kaj tiu timo tute regis min, 
kiam duona horo pasis, dum kiu mi estis tute sola. Ne sciante 
kion fari, mi sonorigis. 
"Ĉu estas en ĉi tiu ĉirkaŭaĵo vilaĝo nomata Thornfield?" mi 
demandis al la eniranta servisto. 
"Thornfield? Mi ne scias tion, fraŭlino. Mi informiĝos ĉe la 
bufedo." 
Li malaperis sed baldaŭ revenis: 
"Ĉu via nomo estas fraŭlino Eyre?" 
"Jes." 
"Ĉi tie estas persono, kiu vin atendas." 
Mi salte leviĝis, prenis miajn mufon kaj pluvombrelon kaj 
rapidis al la koridoro de la gastejo: tie viro staris en la malfermita pordo, kaj ĉe la lumo de la stratlantemo mi vidis veturilon kun unu ĉevalo. 
"Tio sendube estas via pakaĵo?" diris abrupte la viro, kiam 
li vidis min iranta al la kofro. 
"Jes." Li metis ĝin sur la veturilon, kiu estis speco de ĉaro 
kaj mi ĝin eniris. Antaŭ ol li fermis la veturilpordon, mi demandis al li pri la distanco al Thornfield. 
"Nu, ĉirkaŭ ses mejloj estas la distanco." 
"Kiom da tempo ni bezonos por esti tie?" 
"Ĉirkaŭ horo kaj duono." 
Li fermis la pordon kaj supreniris ekstere sur sian sidejon. 
Malrapide ni antaŭeniris kaj mi havis multan tempon por 
pensi. Mi ĝojis fine esti atinginta la celon de mia vojaĝo; kaj
dum mi apogis min malantaŭen en la oportuna sed ne eleganta veturilo, mi ekdronis en pensoj. 
"Juĝante laŭ la simpleco de la veturilo kaj de la servisto, 
sinjorino Fairfax ne estis eminenta," mi pensis; "des pli bone, 
nur unu fojon mi estis ĉe eminentuloj kaj tiam mi sentis min 
mizera". Mi estas scivola, ĉu ŝi loĝas nur kun tiu knabineto. 
Se tiel estas kaj se ŝi estas bona homo, mi baldaŭ estos kun 
ŝi en akordo; mi faros mian eblon, sed bedaŭrinde estas, ke 
klopodoj ne ĉiam sukcesas. En Lowood mi decidis fari mian 
eblon kaj sukcesis, sed ĉe sinjorino Reed miaj klopodoj ĉiam 
estis respondataj per malestimo; la ĉielo donu, ke sinjorino 
Fairfax ne estu dua sinjorino Reed; sed se tio estos, mi tiam 
ne bezonos resti ĉe ŝi; se mi renkontos malhelpaĵojn, mi ja 
povos refoje presigi anoncon. Ĉu ni preskaŭ alvenis?" 
Mi suprenirigis la fenestreton kaj rigardis eksteren; Millcote kuŝis malantaŭ ni; laŭ la multaj lumoj, ĝi sendube estis 
sufiĉe granda urbo, multe pli granda ol Lowton. Kiom mi povis vidi, ni estis sur speco de ebenaĵo; sed tie kaj ĉi tie kuŝis 
dise izolitaj domoj; la regiono estis tute alia ol Lowood; ŝajnis al mi, ke ĝi estas pli loĝata, malpli pentrinda; pli movoplena, malpli romantika. La vojoj estis kotaj kaj nebulo nin ĉirkaŭis; la ĉevalo iris tre malrapide kaj horo kun duono certe 
fariĝos du horoj; fine la servisto sin turnis sur sia sidloko 
dirante: 
"Ni ne estas plu malproksime de Thornfield." Refoje mi rigardis eksteren; ni preteriris preĝejon; mi vidis la larĝan, malaltan turon konturiĝantan sur la ĉielo; la horloĝo batis kvaronhoron; ankaŭ mi vidis linion da lumetoj sur monteto; sendube ili estis de vilaĝo aŭ vilaĝeto. Dek minutojn poste la servisto malsupreniris de la veturilo kaj malfermis kradpordon;
ni ĝin trairis kaj ĝi brufermiĝis malantaŭ ni. Malrapide ni supreniris aleon kaj alvenis al longa antaŭaĵo de domo; kandelo 
lumis tra la kurtenoj de unu sola vitro; ĉio alia dronis en mallumo. La veturilo haltis antaŭ la ĉefpordo; servistino malfermis ĝin; poste mi eliris la veturilon kaj eniris la domon. 
"Ĉi tien, mi petas, fraŭlino," diris la knabino kaj mi sekvis 
ŝin tra kvadrata koridoro kun pordoj en ĉiuj flankoj; ŝi kondukis min en ĉambron, kies kandela kaj fajra lumo komence 
blindigis min, tiom ĝi kontrastis kontraŭ la mallumo de la 
lastaj du horoj, sed kiam mi povis vidi, kuŝis antaŭ mi hejmeca agrabla sceneto. 
Beleta ĉambreto; ĉe la fajro ronda tablo; malnovmoda 
brakseĝo kun alta dorso, en kiu sidis la plej ĉarma malgranda, maljuna sinjorino imagebla, kun vidvina kufo, vestita per 
silka jupo kaj neĝblanka antaŭtuko; precize kiel mi estis imaginta al mi sinjorinon Fairfax, sed malpli severa kaj pli milda 
laŭ aspekto. Ŝi estis trikanta kaj granda katino sidis ĉe ŝiaj piedoj; nenio mankis al ĉi tiu idealo de homa komforto. 
Neniu nova guvernistino povas prezenti al si pli kvietigantan unuan konatiĝon; tie ne estis premeganta eminenteco, 
nek embarasanta graveco; kaj kiam mi eniris la maljuna sinjorino tuj levis sin por ricevi min plej amike. 
"Kiel vi fartas? Sendube vi havis tedan veturadon; John 
ĉiam veturas tiel malrapide; kaj sendube estas al vi malvarme, 
sidiĝu tuj ĉe la fajro." 
"Vi estas sinjorino Fairfax, mi supozas?" mi diris. 
"Mi estas; sidiĝu." 
Ŝi kondukis min al sia seĝo kaj komencis malligi miajn ĉapelrubandojn kaj malbutonumi mian mantelon. Mi petis, ke 
ŝi ne faru al si tiom da malagrablaĵoj.
"Ho, tio ja tute ne estas malagrablaĵoj; mi pensas, ke viaj 
manoj preskaŭ rigidiĝis pro malvarmo. Leah, preparu iom da 
varma vino kun kelkaj tranĉaĵoj da pano; jen la ŝlosiloj de la 
provizejo." 
Dirante tion, ŝi tiris dikan ŝlosilaron el sia poŝo kaj ĝin donis al la servistino. 
"Nun sidiĝu tre proksime al la fa jro," ŝi diris plue. "Ĉu vi 
kunprenis vian pakaĵon?" 
"Jes, sinjorino." 
"Mi portigos ĝin en vian ĉambron," ŝi diris kaj foriris. 
"Ŝi kondutas kun mi kiel kun gasto," mi pensis. 
"Tian ricevon mi ne atendis; mi pensis ricevi akcepton rigidan kaj malvarman; ĉi tiu akcepto ne estas tia, kian guvernistino ordinare spertas, kiel mi aŭdis; sed mi ne tro rapide 
estu ravita." 
Ŝi revenis, forigis de la tablo sian trikaĵon kaj kelkajn librojn, por surmeti anstataŭe la pleton, kiun enportis Leah, 
kaj mem servis min. Mi preskaŭ konfuziĝis pro tiom da ĝentileco, kiun antaŭe mi neniam spertis, kaj eĉ de mia superulino; sed ŝajne ŝi mem faris nenion eksterordinaran, tial mi 
opiniis plej bone ne kontraŭstari. 
"Ĉu mi havos hodiaŭ vespere la plezuron vidi fraŭlinon 
Fairfax?" mi demandis, post kiam mi estis refreŝiginta min. 
"Kion vi diras? Mi estas iom surda," diris la ĝentila sinjorino proksimigante sian orelon al mia buŝo. 
Mi pli laŭte ripetis mian demandon. 
"Fraŭlinon Fairfax? Ho, vi celas fraŭlinon Varens. Via nova 
lernantino nomiĝas Varens." 
"Sed ĉu ŝi ne estas via filino?" 
"Ne - mi ne havas infanojn."
Komence mi volis daŭrigi mian unuan demandon por 
sciiĝi, kiel fraŭlino Varens estas parenca al ŝi, sed mi ekpensis, ke ne estas ĝentile fari tiom da demandoj en unu fojo; 
krome mi ja ekscios tion poste. 
"Mi ĝojas," ŝi daŭrigis, sidante kontraŭ mi kun la katino 
sur la genuoj, "ke vi venis; estos nun tre agrable ĉi tie. Sed 
agrable estas ĉi tie ĉiam, ĉar Thornfield estas tre bela, malnova domo, iom malzorgita en la lastaj jaroj, sed respektinda 
restadejo; sed vintre oni sin sentas iom melankolia, tiel tute 
sola, eĉ en la plej bela domo. Mi diris: tiel tute sola; Leah tre 
certe estas kara knabineto, kaj John kaj lia edzino estas decaj 
homoj, sed ili estas servistoj kaj oni ne povas paroli kun ili 
kiel kun siaj egaluloj; oni devas teni ilin je kelka distanco por 
konservi sian aŭtoritatecon. Mi povas diri al vi, estintan vintron (tiam estis tre severa vetero, kiel vi memoras, kaj kiam 
ne neĝis, ni havis pluvon aŭ venton), eĉ ne unu homo venis 
al la pordo krom la buĉisto kaj la leterportisto, de novembro 
ĝis februaro; kaj mi fariĝis vere tre melankolia pro la sola sidado en la vesperoj. Kelkfoje Leah laŭtlegis al mi, sed mi kredas, ke ŝi ne ŝatas tion. Ŝi trovis tion monotona. En la printempo kaj somero ĉio iras pli bone, la sunbrilo kaj la longaj 
tagoj faras grandan diferencon; kaj ĝuste tiam, en la komenco 
de la aŭtuno, venis la eta Adèle Varens kaj ŝia vartistino; infano per unu fojo pliĝojigas la domon; kaj ĉar vi estas ĉi tie, 
mi estas tre ĝoja." 
Mi eksentis simpation al la maljuna sinjorino dum ŝi tiel 
parolis; mi sidiĝis iom pli proksimen al ŝi kaj diris, ke mi esperas, ke ŝi trovos mian akompanon tiel agrabla, kiel ŝi pensis. 
"Sed ĉi tiun vesperon mi ne volas reteni vin pli longe," ŝi
diris , "estas preskaŭ noktomezo kaj vi vojaĝis la tutan tagon, 
vi estas sendube laca. Kiam viaj piedoj estos varmaj, mi montros al vi vian dormoĉambron. Mi preparigis vian ĉambron 
tuj flanke de mia; ĝi ne estas granda, sed mi opiniis, ke vi preferus ĝin pli ol unu el la vastaj antaŭĉambroj, kiuj havas pli 
bonajn meblojn, sed ili estas malgajaj kaj solecaj kaj mi mem 
neniam dormas tie." 
Mi dankis ŝin pro ŝiaj zorgoj kaj, estante laca, mi diris, ke 
mi volonte tuj irus. 
Ŝi prenis la kandelingon kaj mi sekvis ŝin. Unue ŝi ekzamenis, ĉu la koridora pordo estas ŝlosita; ŝi prenis la ŝlosilon el 
la seruro kaj ni supreniris la ŝtuparon. La ŝtupoj kaj la apogilo 
estis el kverko; la ŝtuparfenestro estis alta kaj ĝia kradaĵo el 
plumbo; tiu fenestro kaj la longa galerio, sur kiun malfermiĝis 
la pordoj, donis al la domo la aspekton de preĝejo. Frostotremiga arkaĵa aero pendis sur la ŝtuparoj kaj en la galerio, kiu 
naskis malgajajn ideojn pri spaco kaj soleco, kaj mi ĝojis, 
kiam fine mi estis en mia ĉambro, kaj kiam mi vidis, ke ĝi 
estas malgranda kaj ordinare, moderne meblita. 
Kiam sinjorino Fairfax estis dezirinta al mi bonan nokton 
kaj mi estis ferminta mian pordon kaj rigardinta ĉirkaŭe, malaperis iom la impreso, kiun al mi faris tiu longa koridoro, tiu 
malluma, larĝa ŝtuparo kaj la longa malvarma galerio per la 
pli gaja aspekto de mia ĉambreto kaj mi memoris, ke fine mi 
alvenis en sendanĝeran havenon post tago de korpaj lacegoj 
kaj spiritaj ekscitoj. Sento de danko plenigis mian koron; mi 
genufleksis antaŭ mia lito kaj supren sendis koran dankpre- 
ĝon al tiu, al kiu mi ŝuldis ĝin kaj ne forgesis antaŭ ol ekstari, peti helpon sur mia estonta vojo, kaj la forton por fari inda
la amikecon, kiu tiel abunde estis al mi montrita jam antaŭ ol 
mi meritis ĝin. 
Ĉi tiun nokton mi ne kuŝis sur dornoj; mia soleca ĉambro 
ne timigis min. Estante laca kaj kontenta, mi dormis baldaŭ 
kaj profunde; estis lume, kiam mi vekiĝis. 
La ĉambro aspektis tute amika, la suno lumis tra la gajaj, 
malhele bluaj kurtenoj el katuno kaj la murpapero ŝajnis esti 
tapiŝo; ĉio estis tiel tute alia ol la ligna planko kaj la ŝtonaj 
muroj de Lowood, kaj mi fariĝis gaja. 
Eksteraj aferoj diras multon al junaj homoj. Mi pensis, ke 
pli bela vivo komenciĝis por mi, vivo kiu kunportos ne nur 
dornojn kaj penojn sed ankaŭ florojn kaj plezuron! Per la ŝan- 
ĝo de la ĉirkaŭaĵo kaj nove vekita espero, ĉio en mi reviviĝis. 
Mi ne povas precize diri, kion mi esperis, sed estis io agrabla, 
eble ne en fiksita tago aŭ monato, sed en la estonteco. 
Mi ellitiĝis kaj zorge vestis min; mi estis devigata esti simpla, (ĉio, kion mi portis estis simpla) sed mi ŝatis, ke ĉio estu 
beleta. Mi ne kutimis esti indiferenta pri mia eksteraĵo aŭ 
kiun impreson mi faras; kontraŭe mi ĉiam ŝatis aspekti kiel 
eble plej bone kaj volonte plaĉi kiel eble plej multe, kvankam 
mi ne estis bela. 
Kelkfoje mi bedaŭris, ke  mi ne estis pli belaspekta; mi dezirus havi rozkolorajn vangojn kaj rektan nazon kaj malgrandan ruĝan buŝon, mi deziris esti altkreska kaj gravmiena kaj 
belstatura, kaj mi sentis min malfeliĉa, ĉar mi estis tiel malgranda kaj pala kaj ĉar mi havis malregulajn, akrajn vizaĝ- 
trajtojn! Kaj kial mi havis tiajn dezirojn kaj bedaŭron? Mi neeble povus diri tion; mi eĉ ne bone sciis tion. Tamen ekzistis 
kaŭzo, kaj eĉ natura, logika kaŭzo. Belete ordiginte miajn harojn kaj surmetinte mian nigran jupon, kiu estis iom laŭ kvakera modo, sed vestis min bone, kaj metinte la grandan blankan antaŭtukon, mi trovis, ke mi aspektas sufiĉe bone por 
aperi antaŭ sinjorino Fairfax kaj por ne esti malsimpatia al 
mia nova lernantino. Malferminte la fenestrojn de mia ĉambro kaj vidante, ke ĉio sur la tualeta tablo staras orde kaj bone 
aranĝita, mi malsupreniris. Trairinte la longan, matkovritan 
galerion, mi sekvis la glatan kverkan ŝtuparon kaj venis en la 
koridoron. Tie mi atendis momenton kaj rigardis la pentraĵojn (unu el ili, kiel mi memoras ankoraŭ, estis malafable 
aspektanta viro vestita per armaĵo, alia estis sinjorino kun 
pudritaj haroj kaj ĉirkaŭkolo el perloj), poste bronzan lampon, kiu pendis ĉe la plafono, kaj starantan horloĝon, kies 
kesto estis el rimarkinde skulptita kverko, tute nigra de la 
tempo kaj de la frotado. Ĉio aspektis grave kaj impone, sed mi 
ne kutimiĝis al pompo kaj majesteco. 
La koridora pordo, duone el vitro, estis malfermita; mi iris 
eksteren. Estis bela aŭtuna mateno; la frua suno lumis pace 
super ĉiuj flavaj arbustoj kaj la ankoraŭ verdaj kampoj; irante 
pli malproksimen trans la herbejon, mi rigardis supren al la 
fasado de la domo. Ĝi estis trietaĝa, ne tre granda, sed grava; 
vera porsinjora domo, sed ne kastelo; la murdentoj ĉirkaŭ la 
supro faris la domon iom pentrinda. La griza fasado leviĝis 
malantaŭ la fundo de kornika nestaro, kies grakantaj loĝantoj 
rondflugis en la aero trans la herbejon kaj kampojn kaj fine 
ŝvebmalsupreniris sur vastan herbejon, apartigitan de la 
doma teritorio per fosita kanaleto, kie amaso da kratagoj, fortaj kaj nodaj, baldaŭ indikis la devenon "Thornfield aŭ Dornakampo" de la nomo de la konstruaĵo. Iom malproksime 
kuŝis montetoj, ne tiel altaj kiel tiuj ĉirkaŭ Lowood, kaj ne tiel 
rokaj, kvazaŭ ili formis muron apartigantan ilin de la vivanta mondo, sed kvietaj, solecaj montetoj, kiuj ŝajnis ĉirkaŭi 
Thornfield kun tia granda izoleco, kian mi ne kredis ebla tiel 
proksime al la bruplena Millcote. Sur la deklivo de unu el la 
montetoj kuŝis malgranda domareto, kies tegmentojn oni ne 
povis vidi pro arboj; la preĝejo de la domareto kuŝis pli proksime al Thornfield. Transe de herbkovrita monteto inter la 
domo kaj la kradbarilo oni vidis la supron de la malnova turo 
de tiu urbo. Mi ĝuis la paceman elrigardon kaj la freŝan aeron kaj kun plezuro aŭdis la grakadon de la kornikoj kaj rigardis la grizan fasadon de la halo, pensante pri tio, ke ĉi tiu 
konstruaĵo estas granda por tia soleca virino, kia estis sinjorino Fairfax, kiam ŝi aperis ĉe la pordo. 
"Kion! Ĉu vi estas jam ekstere?" ŝi diris. "Mi vidas, ke vi 
ŝatas frue leviĝi." Mi iris al ŝi kaj estis salutata per kiso kaj 
manpremo. 
"Kaj kiel vi trovas Thornfield," ŝi demandis. Mi respondis, 
ke mi trovas ĝin belega. 
"Jes," ŝi diris, "ĝi vere estas bela, sed mi timas, ke ĝi ne restos en tia ordo, kiam sinjoro Rochester decidos daŭre loĝi ĉi 
tie aŭ se li pli ofte venos por viziti ĝin. Grandaj domoj kaj taŭ- 
ga tero postulas la ĉeeston de la posedanto." 
"Kiu estas sinjoro Rochester?" mi demandis. 
"La posedanto de Thornfield," ŝi kviete respondis; "ĉu vi ne 
sciis, ke li nomiĝas Rochester?" 
Kompreneble mi ne sciis tion; neniam mi aŭdis pri li, sed 
ŝajnis, ke la maljuna sinjorino rigardas lian ekziston kiel ĉie 
konatan fakton, kaj kiel ion, kion ĉiu instinkte komprenas. 
"Mi pensis, ke Thornfield apartenas al vi," mi diris plue. 
"Al mi? Kara ĉielo, mia infano, kiel vi povis pensi tion? Al 
mi? Mi estas la mastrumistino, ne pli multe. De la flanko de
mia patrino mi estas parenca al li, almenaŭ mia edzo estis tia; 
li estis ekspastro de Hay - de tiu vilaĝeto, kuŝanta tie sur la 
monteta deklivo - kaj ĉe tiu kradbarilo estis lia preĝejo. La 
patrino de ĉi tiu sinjoro Rochester estis Fairfax-ano, kaj prakuzino de mia edzo; sed pri tio mi tute ne gloras min; tio estas al mi tute indiferenta. Mi rigardas min kiel ordinaran mastrumistinon. Mia sinjoro estas ĉiam diligenta, kaj pli multon 
mi ne deziras." 
"Kaj kiu estas mia lernantino?" 
"Ŝi estas la zorgatino de sinjoro Rochester. Li komisiis al mi 
serĉi guvernistinon por ŝi. Li deziras, mi kredas, ke ŝi estu 
edukata en ĉi tiu graflando. Jen ŝi venas kun sia vartistino." 
La enigmo estis solvita: ĉi tiu amika, afabla vidvino ne estis eminenta sinjorino sed subulino, dependulino, same kiel 
mi. Mi ne ŝatis ŝin malpli pro tio, kontraŭe, mi estis pli ĝoja 
ol antaŭe! La egaleco inter ŝi kaj mi estis vera kaj ne la sekvo 
de cedemo ŝiaflanka. Des pli bone; mia situacio per tio estis 
pli sendependa. 
Pensante pri tio, malgranda knabino trairis la herbejon kaj 
sin direktis al ni, malantaŭ ŝi venis la vartistino. Mi rigardis 
mian lernantinon, kiu komence ne ŝajnis vidi min. Ŝi estis ankoraŭ vera infano, eble sep aŭ okjara, maldika stature kun 
pala, maldika vizaĝeto kaj amaso da harbukloj pendantaj ĝis 
la talio. 
"Bonan matenon, Adèle," diris sinjorino Fairfax. "Iru kaj 
parolu al ĉi tiu fraŭlino, kiu estas instruonta vin kaj kiu faros 
el vi instruitan fraŭlinon post kelka tempo." Ŝi iris al mi. 
"C' est là ma gouvernante?1" ŝi diris al sia vartistino dum ŝi 
fingre montris min. 
1 Ĉu tio estas mia guvernistino?
"Mais oui, certainement2," respondis la alia. 
"Ĉu ili estas alilanduloj?" mi demandis kun miro, aŭdante ilin paroli france. 
"La vartistino estas francino kaj Adèle naskiĝis sur la Kontinento; mi kredas, ke ŝi foriris de tie nur antaŭ ses monatoj. 
Venante ĉi tien ŝi ne komprenis angle; nun ŝi parolas ĝin iomete. Mi ne komprenas ŝin, ŝi miksas ĝin per tiom da francaj 
vortoj, sed mi pensas, ke vi bone komprenos ŝin." 
Feliĉe mi havis la avantaĝon, ke francino estis instruinta al 
mi la francan lingvon kaj ĉar mi kiel eble plej ofte parolis 
france kun sinjorino Pierrot, kaj ĉar mi lernis parkere ĉiutage francajn tekstojn - kaj kiel eble plej multe pensis imiti la 
elparolon de tiu instruistino - mi estis akirinta iun akuratecon en tiu lingvo kaj sendube ne konfuziĝos parolante france kun fraŭlino Adèle. Ŝi venis al mi, donis al mi la manon 
ekaŭdinte, ke mi estas ŝia guvernistino; kaj kiam mi ekmatenmanĝis kun ŝi, mi diris al ŝi kelkajn francajn frazojn. Komence 
ŝi respondis nur per mallongaj frazetoj, sed kiam ni sidis kune 
ĉe la tablo kaj post kiam ŝi rigardis min dum momento per 
siaj grandaj malhele brunaj okuloj, ŝi subite komencis flue babiladi. 
"Ho!" ŝi ekkriis france," vi parolas mian lingvon same flue 
kiel sinjoro Rochester. Kun vi mi povas paroli, kun li kaj kun 
Sophie. Ŝi ĝojos; neniu komprenas ŝin; sinjorino Fairfax estas 
tute anglino. Sophie estas mia ' bonne' 3; ŝi venis kun mi trans 
la maron, per granda ŝipo kun fumturo, kiu fumaĉis - kiom 
da fumo! - Kaj mi estis marmalsana same kiel Sophie, kaj 
sinjoro Rochester. Sinjoro Rochester kuŝis sur kanapo en bela 
2 Jes, certe 
3 vartistino
ĉambro, nomita salono, kaj Sophie kaj mi havis litetojn aliloke. Mi preskaŭ falis el la mia; ĝi estis kvazaŭ breto. Kaj... fraŭ- 
lino... kiel vi nomiĝas?" 
"Eyre - Jane Eyre." 
"Er? Ho, mi ne povas elparoli ĝin. Nu, do; matene, kiam ne 
estis ankoraŭ tute lume, nia ŝipo kuŝis sen movo antaŭ tre 
granda urbo kun mallumaj domoj, kaj fumo ĉie; tute alie ol 
en tiu belega urbo el kiu mi venis; kaj sinjoro Rochester portis 
min sur la brakoj trans breton al la tero, kaj Sophie sekvis nin, 
kaj mi eniris kaleŝon, kaj per ĝi veturis al bela, granda domo, 
pli granda kaj ankoraŭ pli bela ol ĉi tiu, kaj ĝi nomiĝis hotelo. Ni restis tie preskaŭ semajnon; Sophie kaj mi promenadis 
ĉiutage sur granda, verda loko plena de arboj, nomita parko; 
kaj tie estis multaj infanoj kaj lago kun belaj birdoj, al kiuj mi 
disĵetis panerojn." 
"Ĉu vi povas kompreni ŝin, kiam ŝi babilas tiel rapide?" 
demandis sinjorino Fairfax. 
Mi komprenis ŝin bonege, ĉar mi kutimiĝis al la rapida parolo de sinjorino Pierrot. 
"Mi petas, demandu al ŝi iom pri ŝiaj gepatroj," diris plue 
la bona sinjorino, "mi estas scivola, ĉu ŝi memoras ilin." 
"Adèle," mi demandis, "kun kiuj vi loĝis en tiu belega urbo, 
pri kiu vi ĵus rakontis?" 
"Antaŭ longe mi loĝis ĉe mia patrino, sed ŝi estas nun ĉe la 
sankta virgulino Maria. Mia patrino instruis al mi danci kaj 
kanti kaj eldiri versetojn. Multaj gesinjoroj venis viziti mian 
patrinon, kaj mi dancis antaŭ ili, aŭ mi sidis sur ies genuoj kaj 
kantis; tion mi ŝatas. Ĉu vi deziras, ke mi iom kantu?" 
Ŝi jam matenmanĝis kaj mi konsentis, ke ŝi montru siajn 
kapablojn. Ŝi iris de sia seĝo kaj sidiĝis sur miaj genuoj. Poste ŝi kunplektis la manojn rekte antaŭ si, kaj skuante la harbukklojn malantaŭen kaj levante la okulojn, ŝi komencis 
kanti kanton el opero. Ĝi estis plendo de forlasita virino, kiu 
alvokis la helpon de sia fiereco, post tio ŝi plendis pri la perfideco de sia amanto, kaj kiel ŝi ordonis al sia servistino, ke ĉi 
tiu vestu ŝin per la plej belaj vestoj kaj juveloj, kaj kiel ŝi decidis renkonti en tiu vespero la malfidulon okaze de balo, por 
montri al li per sia gaja konduto kiel malmulte ŝi funebras pro 
sia forlasiteco. La temo estis strange elektita por infano por 
prikanti ĝin; sed mi kredas, ke la efiko estis en la prezento, 
por aŭdigi per infanbuŝo tiujn sonojn de amo kaj ĵaluzo; kaj 
mi trovis, ke la prezento estis malbonega. 
Adèle tamen kantis la temon sufiĉe bone kaj kun la naiveco de sia aĝo. Kiam ŝi finkantis, ŝi saltis de miaj genuoj dirante: "Nun mi recitos poemeton, fraŭlino." 
Ekstarante laŭ la postulita pozo ŝi deklamis: "La ligue des 
Rats, fable de La Fontaine." Kaj ŝi eldiris tiun poemeton atentante la interpunkcion kaj ritmon, kaj kun emfazo kaj gestoj, 
tre eksterordinaraj por ŝia aĝo kaj kiuj atestis, ke ŝi estis kun 
zorgo instruita pri tio. 
"Ĉu via patrino instruis al vi tiun deklamaĵon?" mi demandis. 
"Jes," kaj laŭ la sama sono ŝi diris ĉi tion: "Qu' avez-vous 
donc? lui dit un des rats; parlez!" Ŝi levis mian manon, jen tiel, 
por ke mi levu mian voĉon ĉe tiu demando. "Ĉu mi nun foje 
dancu por vi?" 
"Ne, sufiĉas. Sed post kiam via patrino iris, kiel vi diris, al 
la virgulino Maria, ĉe kiu vi loĝis tiam?" 
"Ĉe sinjorino Frédéric kaj ŝia edzo; ŝi prizorgis min, sed ŝi 
ne estas parenca al mi. Mi kredas, ke ŝi estas malriĉa, ĉar ŝia
domo ne estis tiel bela kiel tiu de mia patrino. Longe mi ne 
loĝis tie. Sinjoro Rochester demandis min, ĉu mi dezirus loĝi 
ĉe li en Anglujo, kaj mi respondis, ke jes; ĉar mi konis sinjoron Rochester jam antaŭ ol mi konis sinjorinon Frédéric, kaj 
li estis ĉiam tre bona al mi, kaj donis al mi belajn vestojn kaj 
ludilojn; sed vi vidas, ke li ne plenumis sian promeson, ĉar li 
kondukigis min en Anglujon kaj li denove foriris de mi, kaj 
neniam mi vidas lin plu." 
Post la matenmanĝo Adèle kaj mi iris en la librejon, ĉar ŝajnis, ke sinjoro Rochester destinis ĝin kiel studejon. Preskaŭ 
ĉiuj libroj staris malantaŭ ŝlositaj vitro-pordoj; sed unu libroŝranko staris neŝlosita kaj ĝi enhavis ĉion, kio estis necesa por la edukado: ili konsistis el multaj volumoj kun facila 
literaturo, poezio, vivopriskriboj, vojaĝoj, kelkaj romanoj, kaj 
tiel plu. Mi kredas, ke li opiniis, ke tio estas ĉio, kion guvernistino povus deziri kiel propran literaturon, kaj ĝi provizore plene plaĉis al mi; kompare kun la malmultaj legaĵoj, kiujn 
mi kolektis iom post iom en Lowood, ĝi ŝajnis al mi riĉa rikolto por distri kaj amuzi min. 
En tiu ĉambro staris ankaŭ piano, tute nova kaj kun bela 
sono: ankaŭ stablo de pentristo kaj du globoj. 
Mi trovis, ke mia lernantino estas sufiĉe obeema, sed ne tre 
atenta; ŝi ne estis kutimiĝinta fari regulajn taskojn. Mi komprenis, ke estus malsaĝe doni al ŝi multan laboron en la komenco, tial mi parolis al ŝi longan tempon, instruis al ŝi iom 
kaj poste reirigis ŝin al la vartistino. Poste mi intencis fari antaŭ la matenmanĝo kelkajn desegnaĵojn, kopiotaj de ŝi. 
Kiam mi supreniris por preni miajn paperujon kaj krajonojn, sinjorino Fairfax vokis min: "La matena leciono sendube pasis." Ŝi estis en ĉambro, kies duobla pordo staris malfermita; mi eniris, kiam ŝi diris al mi tion. Ĝi estis vasta, grava salono kun ruĝaj seĝoj kaj kurtenoj, turka tapiŝo, kverka panelaro, granda fenestro el bele pentrita vitro kaj alta plafono 
kun bone pentritaj figuroj. Sinjorino Fairfax estis senpolviganta belajn vazojn el ruĝa kristalo, starantajn sur la bufedo. 
"Kiel bela ĉambro!" mi ekkriis, ĉirkaŭrigardante; ĉar neniam mi vidis ion tiel imponan. 
"Jes; ĝi estas la manĝosalono. Mi ĵus malfermis la fenestron 
por enirigi freŝan aeron kaj sunlumon; ĉar ĉio mucidiĝas en 
malofte loĝataj salonoj; la jena salono aspektas kiel arkaĵo." 
Ŝi fingre montris grandan vestiblon ĉe la flanko de la fenestro, same provizita de oriente kolorigita kurteno, kiu nun estis 
forigita. Mi supreniris la du larĝajn ŝtupojn, rigardis tra la 
fenestro kaj imagis vidi ion fabelan, tiel brila estis tio, kion 
vidis miaj okuloj ne kutimiĝintaj al io tia. Malgraŭ tio, ĝi estis 
nur belega salono kun buduaro, ambaŭ kun blanka tapiŝo, 
sur kiu kvazaŭ kuŝis florgirlandoj; salono kaj buduaro havis 
plafonon el blankaj plastike modelitaj vinberoj kaj vinberfolioj; sub tiuj plafonoj staris fajre ruĝaj kanapoj kaj ripozbenkoj tre kontrastantaj ilin, sur la hela kamena breto el marmoro staris ornamaĵoj el brilanta rubene ruĝa bohema vitro, 
kaj inter la fenestroj pendis grandaj speguloj respegulantaj 
ĉiun tiun blindigan blankon kaj ruĝon. 
"Kiel zorge vi tenas en ordo tiun ĉambron, sinjorino Fairfax," mi diris, "neniu polvero, neniu meblokovraĵo; sed la aero 
en la salono estas malvarmeta; oni povus pensi, ke vi loĝas en 
ĝi ĉiutage." 
"Jes, fraŭlino, sed kvankam sinjoro Rochester venas ĉi tien 
malofte, liaj vizitoj estas subitaj kaj neatenditaj; kaj vidante, 
ke tiuj meblokovraĵoj malplaĉas al li, kaj ke la forigado kaŭ-
zas grandan movon, mi trovis pli bone, ke la ĉambroj estu 
konstante en bona ordo." 
"Ĉu sinjoro Rochester estas postulema aŭ maloportuna 
viro?" 
" Tio vere li ne estas; sed li havas la kutimon kaj guston de 
vera sinjoro, kaj volonte li vidas la ĉirkaŭaĵon konforma al 
tio." 
 "Ĉu vi ŝatas lin? Ĉu li estas ĝenerale ŝatata?" 
"Ho, jes; la tuta familio estis ĉiam honorata ĉi tie. Preskaŭ 
la tuta kamparo en la ĉirkaŭaĵo, kiun ni povas vidi, ĉiam apartenis al la Rochesteroj." 
"Sed ne parolante pri la kamparo, ĉu vi ŝatas lin? Ĉu vi ŝatas la personon?" 
"Mi ne povus ne ŝati lin; kaj mi kredas, ke ĉiuj liaj subuloj 
opinias lin justa kaj milda grundposedanto; sed li ne okupas 
sin multe pri la subuloj." 
"Ĉu li ne havas specialecojn? Kia estas lia karaktero?" 
"Ho, mi kredas, ke li havas neriproĉindan karakteron. Eble 
li estas iom stranga: li vojaĝis multe kaj vidis multon de la 
mondo; mi opinias lin tre instruita, sed mi ne parolis multe 
kun li." 
"Kion vi celas per iom stranga?" 
"Tion mi ne povas precize diri, tio ne estas priskribebla, mi 
ne celas ion frapantan, sed oni sentas tion parolante kun li; 
oni ne ĉiam scias, ĉu li parolas sincere aŭ ŝerce, ĉu li estas 
kontenta aŭ malkontenta; oni ne tute komprenas lin; almenaŭ mi ne faras tion; sed tio ne estas grava; li estas bona 
mastro." 
Tio estis ĉio, kion sinjorino Fairfax povis rakonti al mi pri 
sia superulo kaj mia. Kelkaj homoj ne povas priskribi karakteron, nek rimarki ĝin aŭ ĝiajn specialecojn, nek aferojn; kaj ŝi 
apartenis al tiu kategorio de homoj; miaj demandoj ŝin konfuzis, sed ne paroligis ŝin. En ŝiaj okuloj sinjoro Rochester 
estis neniu alia ol sinjoro Rochester, neniu ol sinjoro, grundposedanto; ŝi ne deziris pli multe, kaj ŝajne mia deziro estis 
al ŝi stranga: ricevi ĝustan komprenon pri lia personeco. 
Kiam ni eliris el la manĝejo, ŝi proponis al mi montri la ceteraĵon de la domo; mi sekvis ŝin malsupren kaj supren daŭre 
admirante ĉion, ĉar la tuta konstruaĵo estis bela kaj bone 
aranĝita. La vastajn antaŭĉambrojn mi trovis ekstreme grandiozaj; kaj kelkaj ĉambroj de la tria etaĝo estis interesaj pro 
antikveco, kvankam ili estis malaltaj kaj mallumaj. La meblaro, komence destinita por la teretaĝo, estis iom post iom kaj 
ĉe ŝanĝiĝo de la modo, transportita supren, kaj ĉe la malbona lumo penetranta tra la fenestretoj oni vidis litojn centjarajn, kestojn el kverko aŭ nuksoligno, kiuj pro la stranga 
ĉizitaĵo de palmobranĉoj kaj anĝelkapetoj, aspektis kiel iaspeca hebrea arkeo; vicoj de gravaj seĝoj kun altaj, mallarĝaj 
dorsoj, benketoj ankoraŭ pli antikvaj, sur kiuj oni povis ankoraŭ vidi duone kolorŝanĝiĝintajn brodaĵojn, faritajn de manoj, kiuj jam dum du generacioj kuŝis kiel polvo en la ĉerko. 
Ĉiuj tiuj relikvoj donis al la tria etaĝo de Thornfield Hall la aspekton de domo el la estinteco - ĝi impresis kiel rememorsanktaĵo. Dumtage mi amis la silenton kaj la mallumecon kaj 
la strangecon de tiuj ĉambroj; sed ne volonte mi pasigus tie 
unu nokton en tiuj nigraj litoj, kelkaj el kiuj havis antaŭ si 
kverkajn pordojn, aliaj ĉirkaŭitaj de malnovaj broditaj anglaj 
kurtenoj kun figuroj el strangaj floroj, ankoraŭ pli strangaj 
birdoj kaj plej strangaj homaj estaĵoj - ĉio kio nepre aspektis strangege en la pala lumo de la luno.
"Ĉu la servistoj dormas en ĉi tiuj ĉambroj?" mi demandis. 
"Ne; ili havas vicon de pli malgrandaj ĉambroj en la malantaŭa parto; ĉi tie dormas neniu. Oni dirus, ke fantomoj vizitadus ĉi tiujn apartamentojn se fantomoj estus en Thornfield Hall." 
"Mi samopinias. Ĉu fantomoj ne estas ĉi tie?" 
"Neniam mi aŭdis pri ili," diris sinjorino Fairfax ridetante. 
"Nek pri tradicioj? Nek pri legendoj aŭ fantomrakontoj?" 
"Mi kredas, ke ne. Malgraŭ tio oni diras, ke la Rochesteroj 
antaŭe estis pli malkvieta ol kvieta raso. Eble ĝuste tial ili nun 
kuŝas kviete en la ĉerkoj." 
"Jes, - post malkvieta ekzistado ili nun bone dormas," mi 
diris. 
"Kien vi nun iras, sinjorino Fairfax?" ĉar ŝi foriris. 
"Sur la tegmenton; ĉu vi volas kuniri por rigardi de tie la elrigardon?" Mi kuniris al la subtegmentejo laŭ tre mallarĝa 
ŝtuparo kaj de tie, laŭ forprenebla ŝtuparo tra aperturo al la 
tegmento de la kastelo. Mi estis nun samnivele kun la kornika 
kolonio, kaj povis rigardi en iliajn nestojn. Mi apogis min sur 
la murdentaron kaj rigardis malsupren al la kamparo, aspektanta kiel landkarto; tie antaŭ mi sterniĝis la brile velura herbejo, ĉirkaŭ la grizaj fundamentoj de la domo; la kamparo 
kiel parko kun tie kaj ĉi tie maljunaj arbotrunkoj, la seka maldensa arbaro tra kiu iris plenkreskita vojo, pli dense kovrita 
de musko ol la arboj estis provizitaj de folioj; la preĝejo apud 
la bariloj, la vojo, la kvietaj montetoj, ĉiuj ripozantaj en la aŭ- 
tuna suno; ĉe la horizonto dolĉa blua ĉielo kun perlogrizaj 
nubetoj. 
Nenio en la vidaĵo estis eksterordinara, sed ĉio estis tre 
agrabla. Kiam mi turnis min kaj trairis la aperturon, mi apenaŭ povis vidi dum la malsupreniro laŭ la ŝtuparo; la subtegmentejo aspektis mallume kiel kelo kompare kun tiu blua 
ĉielo, en kiun mi estis rigardinta, kaj kun tiu sunplena sceno 
de arbetaĵoj, paŝtejoj kaj verdaj montetoj, kies mezo estis la 
kastelo, kaj kiun mi admiris kun ĝuo. 
Sinjorino Fairfax restis momenton malantaŭe por fermi la 
aperturon; mi devis palpserĉi por eliri la subtegmentejon kaj 
trovis mian vojon laŭlonge de la mallarĝa ŝtuparo. Mi restis 
staranta en la longa koridoro, kiu dispartigas la antaŭĉambrojn de la malantaŭĉambroj de la tria etaĝo kaj kiu estis mallarĝa kaj malalta kun nur unu fenestro ĉe la fino, kaj du vicoj 
de nigraj pordetoj, ĉiuj fermitaj; ĉio estis kvazaŭ koridoro en 
kastelo de iu Blubarbulo. 
Senbrue irante pluen mian orelon atingis la lasta sono, 
kiun mi estus atendinta en tia senbrua loĝejo - nome rido. 
Tiu rido estis stranga - klara, rigida, sen ĝojo. Mi haltis. La 
sono ankaŭ haltis momenton. Subite ĝi aŭdiĝis pli laŭte, - 
ĉar unue ĝi estis sufiĉe klara, sed mallaŭta. Ĝi transiris en laŭ- 
tan ridegadon, kiu ŝajnis veki eĥon en ĉiuj tiuj solecaj ĉambroj, kvankam ĝi venis nur el unu; mi povis montri la pordon, 
el kiu venis tiu sono. 
"Sinjorino Fairfax!" mi kriis, ĉar mi aŭdis ŝin malsupreniri la grandan ŝtuparon. "Ĉu vi aŭdis tiun laŭtan ridadon? Kiu 
faris tion?" 
"Unu el la servistinoj, mi pensas," ŝi diris, "eble Grace Poole." 
"Ĉu vi ĝin aŭdis?" mi demandis plue. 
"Jes, certe; mi aŭdas ĝin ofte. Ŝi sidas kaj kudras en unu el 
ĉi tiuj ĉambroj; kelkfoje Leah sidas ĉe ŝi; kelkfoje ili faras laŭ- 
tan bruon kune."
La ridado refoje kaj sen interrompe aŭdiĝis kaj eksilentis 
kun stranga sono. 
"Grace!" kriis sinjorino Fairfax. 
Mi ne atendis, ke iu Grace respondos, ĉar la ridado estis tiel 
tragedia kaj supernatura kiel mi ankoraŭ neniam aŭdis; kaj, 
ĉar estis en la mezo de la tago kaj ĉar nenio fantomeca akompanis tiun strangan ridadon, kaj nek ĉirkaŭaĵo nek tempo 
estis taŭgaj por kaŭzi timon, mi ne fariĝis superstiĉa kaj ne 
sentis timon. 
Kio tuj poste okazis, montris al mi tamen, ke estus malsaĝe 
fariĝi eĉ nur mirigita. 
Tute apud mi malfermiĝis pordo, kaj aperis servistino; ŝi 
estis virino inter tridek- kaj kvardekjara, malalta, larĝŝultra figuro kun ruĝaj haroj kaj malafabla, malbela vizaĝo; ne estas 
eble prezenti al si malpli romantikan aŭ malpli fantomecan 
aperaĵon. 
"Ne tiom da bruo, Grace," diris sinjorino Fairfax. "Pensu 
pri la ordonoj." Grace kliniĝis kaj senparole retiriĝis tra la 
malfermita pordo. 
"Ŝi estas kudristino kaj iom helpas al Leah en la endoma 
laboro," diris plue la vidvino, "en kelkaj rilatoj ŝi ne estas neriproĉinda, tamen uzebla... kaj kiel vi sukcesis kun via lernantino ĉi tiun matenon?" 
La interparolo, kies temo transiris al Adèle, estis daŭrigata ĝis ni venis malsupren en luman, ĝojan ĉirkaŭaĵon. 
Adèle iris renkonte al ni en la vestiblo, kriante: 
"Mesdames! vous êtes servies!" kaj poste: "J' ai bien faim, 
moi!"1 
1 Sinjorinoj, la tagmanĝo estas preta. Mi estas tre malsata.
La tagmanĝo estis preta kaj atendis nin en la ĉambro de 
sinjorino Fairfax.
Ĉapitro XII. 
La promeson pri agrabla kariero, kiun mia unua kvieta akcepto en Thornfield Hall certigis al mi, ne kontraŭdiris la 
plua konatiĝo de la loko kaj ĝiaj loĝantoj. Sinjorino Fairfax 
vere estis, kio ŝi ŝajnis esti, nome: kvieta bonkora virino kun 
sufiĉe bona eduko kaj meza prudento. Mia lernantino estis 
viva infano, trodorlotita kaj tial kelkfoje obstina; sed ĉar ŝi 
estis plene konfidita al mia zorgo kaj ĉar neniu malsaĝe sin 
enmiksis por kontraŭi miajn planojn rilate al ŝia eduko, ŝi 
baldaŭ seniĝis de siaj kapricetoj kaj fariĝis obeema kaj lernema. Ŝi ne estis tre talenta, nek havis klaran, tuj montriĝantan 
karakteron, nek profundan senton, kiuj levis ŝin super la nivelon de samaĝaj infanoj, sed ankaŭ ŝi ne havis malvirtajn 
emojn, kiuj lokis ŝin sub tiun nivelon. Ŝi faris bonajn progresojn, montris al mi korinklinon vivan sed ne profundan, kaj 
penante plaĉi al mi per simpla, ĝoja babilado, ŝi naskis ĉe mi 
certan amon al ŝi, sufiĉe fortan por sentigi nin kontentaj pro 
nia kunestado. 
La bonfarto kaj la progresoj de Adèle tre interesis min, kaj 
mi sentis kvietan korinklinon al ŝi; same mi sentis dankon al 
sinjorino Fairfax pro ŝia ĝentileco kaj mi ŝatis ŝian ĉeeston. 
Kiu povus malaprobi, se mi aldone diras, ke mi de tempo 
al tempo dum promeno en la parko iris al la granda kradobarilo kaj rigardis tra ĝi la vojon; aŭ kiam Adèle ludis kun la 
vartistino kaj sinjorino Fairfax faris frukto-gelaton en la provizejo, mi supreniris la tri ŝtuparojn, levis la aperturkovrilon 
de la subtegmentejo, kaj atinginte la platan tegmenton, rigardis trans la kamparon, la montetojn kaj laŭlonge de la nebula 
horizonto - ke mi deziris rigardi ankoraŭ pli malproksimen; 
ke mi deziris pli multan praktikan sperton, ol mi posedis; pli 
multan interrilaton kun homoj de miaj samintelektuloj. 
Mi povis ŝati la bonon en la karaktero de sinjorino Fairfax, 
sed mi kredis la ekzistadon de alia pli vivoplena boneco kaj 
tion mi deziris vidi. 
Kiu mallaŭdas min? Multaj, sendube; kaj oni nomos mian 
karakteron malkontenta. Sed tiun deziron mi ne povis kontraŭbatali, ĉar mia karaktero estis malkvieta; kelkfoje mia ekscitado estis peniga. En tiaj okazoj nur la koridoro de la tria 
etaĝo povis senŝarĝigi mian bruston, kaj mi promenis en tiu 
koridoro tien kaj reen ĉirkaŭita de silento kaj soleco, por ke 
mia spirita okulo povu rigardi de tiu loko la klarajn viziojn tie 
naskiĝantaj antaŭ mi. 
Ofte, estante tiel tute sola, mi aŭdis la ridon de Grace Pool, 
la saman tirtonan, malrapidan ha - ha! kiu tiel terurigis min, 
kiam mi aŭdis ĝin por la unua fojo. Samtempe mi tiam aŭdis 
ŝian strangan murmuradon, kiu sonis ankoraŭ pli strange ol 
ŝia ridado. Pasis tagoj dum kiuj ŝi silentis, sed dum aliaj tagoj 
mi ne povis klarigi la sonojn, kiujn ŝi eligis. Kelkfoje mi vidis 
ŝin, kiam ŝi, ekzemple, eliris sian ĉambron kun telero aŭ plado en la mano, sin direktis al la kuirejo kaj reiris tuj poste kun 
(ho, romantika leganto, pardonu al mi, ke mi diras la nefalsitan veron) kruĉo da biero. Ŝia apero daŭre estingis la scivolemon, kiun estis vekinta ŝiaj specialecoj. Ŝi havis akrajn vizaĝtrajtojn kaj nenio ĉe ŝi povis kaŭzi certan intereson. Kelkajn fojojn mi klopodis komenci kun ŝi interparolon, sed ŝajne ŝi ne estis tre parolema. Ĉiu tia klopodo estis haltigata de 
unusilaba respondo. 
La aliaj samhejmanoj, nome John kaj lia edzino, Leah la laboristino, kaj Sophie, la franca vartistino, estis honestaj homoj, sed neniu el ili superis la kutimajn. Kun Sophie mi kutime parolis france kaj kelkfoje mi faris al ŝi demandojn pri 
ŝia patrujo, ŝi tamen ne havis la talenton por rakonti aŭ priskribi kaj plej ofte donis malklarajn aŭ sensignifajn respondojn, tial ŝi pli multe senkuraĝigis ol instigis mian deziron pri 
informoj. 
Oktobro, novembro kaj decembro pasis. Iun posttagmezon 
en januaro sinjorino Fairfax estis petinta unu liberan tagon 
por Adèle, ĉar ĉi tiun estis atakinta grava malvarmumo; kaj 
ĉar Adèle subtenis tiun peton tiel varme kaj entrude, ke tio 
rememorigis min, kiel bonvena estis al mi mem tia tago en 
mia juneco, mi konsentis pri ĝi, opiniante esti indulga tiurilate. La vetero estis bela, senventa sed malvarmega; la tutan 
matenon mi estis pasiginta kviete sidante en la librejo; sinjorino Fairfax ĵus finis leteron, kiu devos esti portata al la poŝtejo, tial mi prenis ĉapelon kaj mantelon kaj proponis al ŝi, ke 
mi enpoŝtigu la leteron en Hay; la distanco ĉirkaŭ dumejla 
estus por mi agrabla post-tagmeza promeno. Post kiam mi sidigis Adèle en ŝian malgrandan apogseĝon antaŭ la kamenfajro de sinjorino Fairfax, kaj doninte al ŝi la plej belan vakspupon, kiun mi kutime konservis envolvita en arĝentpapero 
en tirkesto, por ludi kun ĝi, kaj krome libron kun rakontoj, mi 
ekpromenis post kiam mi per kiso respondis la adiaŭajn vortojn de Adèle: Revenez bientot ma bonne amie, ma chère mademoiselle Jeannette.1 
1 Revenu baldaŭ, mia bona amikino, mia kara fraŭlino Jeannette
La tero estis malmola pro la frosto, ĉie regis silento, la vojo 
estis soleca; mi iris rapidege ĝis estis varme al mi, poste mi iris 
malrapide por ĝui la plezuron, kiun tempo kaj la cirkonstanco 
enhavis kaj por analizi ilin. Estis la tria horo; la preĝeja sonorilo batis, kiam mi preteriris la turon; la ravo de la horo devenis de la proksimiĝanta krepusko kaj de la subiranta, malbrile lumanta suno. Mi estis mejlon for de Thornfield, en 
mallarĝa, de plektobarilo limigita vojo, kiu somere estas konata pro siaj sovaĝaj rozoj, aŭtune pro siaj nuksoj kaj rubusoj 
kaj kiu eĉ nun montris kelkajn koralkolorajn trezorojn en 
formo de roz- kaj kratagofruktoj; ĝia plej bela vintra beleco 
tamen konsistis en ĝia plena soleco kaj profunda rigida silento. Eĉ se blovus venteto, ĝi ne estus aŭdata ĉi tie, ĉar ĉi tie ne 
kreskis ileksoj, nek vinko, kiuj povus murmureti, kaj la 
senfoliiĝintaj kratagoj kaj aveloj staris tiel senmove kiel la 
blankaj, pied-glatigitaj ŝtonoj, per kiuj la vojo estis pavimita 
en la mezo. Ĉie dekstre kaj maldekstre kuŝis nur kampoj, sur 
kiuj nun la brutaro ne plu paŝtiĝis; kaj la etaj, brunaj birdoj, 
moviĝantaj de tempo al tempo en la barilo, aspektis kiel kelkaj velkintaj folioj, kiuj ankoraŭ ne volis defali. 
Ĉi tiu vojo supreniris laŭ la monteto ĝis Hay; atinginte la 
mezon, mi eksidis ĉe barilo, tra kiu oni iris en kampon. Mi 
volvis min per mia mantelo, kaŝis la manojn en mia mufo kaj 
ne sentis la malvarmon, kvankam severe frostis; tion pruvis 
maldika glacitavolo, kiu kovris rivereton, tien fluetintan antaŭ malmultaj tagoj post forta degelado. De mia sidloko mi 
povis rigardi Thornfield; la griza porsinjora domo kun la 
denthavaj muroj formis elstarantan ejon en la valo ĉe miaj 
piedoj, la arbaroj kaj la malluma kornika kolonio leviĝis en la
okcidento. Mi restis sidanta ĝis la suno malleviĝis fajre kolora 
kaj kvieta malantaŭ la arboj. Poste mi turnis min orienten. 
Super la pinto de la monteto staris la supreniranta luno; ĝi 
estis ankoraŭ pala, sed fariĝis ĉiuminute pli brila. Ĝi malsupren rigardis al Hay, kiu, duone kaŝita inter la arboj, sendis 
supren la fumon el siaj malmultaj kamentuboj; Hay kuŝis je 
mejla distanco de mia sidloko, sed en la silento, kiu regis ĉirkaŭe, penetris ĝis mi la sonoj de la vilaĝa vivo. Mia orelo ankaŭ sentis la murmuradon de riveretoj; sed mi ne povis diri 
en kiuj valoj ili fluis; transe de Hay kuŝis ankaŭ multaj montetoj, kaj sendube multaj riveretoj rapidantaj malsupren. En 
la kvieto de ĉi tiu vespero aŭdiĝis ne nur la murmurado de la 
proksimaj riveretoj, sed ankaŭ de la tre malproksimaj. 
Laŭta bruo subite interrompis ĉi tiun dolĉan, malproksiman, sed tamen tiel proksiman murmuradon kaj flustradon; 
regula piedobatado, metala tintado, kiu interrompis la dolĉan 
murmuradon de la riveretoj, same kiel sur pentraĵo la solida 
ŝtonego aŭ la maldelikata trunko de alta kverko, leviĝantaj 
per mallumaj koloroj sur la antaŭaĵo, malaperigas en la perspektivo la ĝojan monteton, la sunan horizonton, la klarajn 
nubojn, kie ĉiuj koloroj kunfandiĝas. 
La bruo estis sur la vojo; proksimiĝis ĉevalo, la kurboj de 
la vojo kaŝis ĝin ankoraŭ, sed ĝi proksimiĝis iom post iom; mi 
volis foriri de mia loko, sed ĉar la vojo estis tre mallarĝa, mi 
restis sidanta, por ke la ĉevalo povu preteriri. En tiuj tagoj mi 
estis juna kaj miloj da helaj kaj malhelaj fantaziaĵoj atakis 
mian animon; la memoraĵoj pri la rakontoj el la infanĉambro 
kune kun alia sensencaĵo estis parto de ĝi; kaj ĉe ilia reapero, mia maturiĝanta juneco donis al ĝi novan vivon, kiun antaŭe mia infaneco ne kapablis fari. Kiam proksimiĝis ĉi tiu
ĉevalo, kaj kiam ĝi estis aperonta en la duona mallumo, mi 
rememoris kelkajn el la rakontoj de Bessie, en kiuj nord-angla 
spirito ludis rolon, kaj kiun ŝi nomis "Gytrash" kaj kiu en la 
formo de ĉevalo, mulo aŭ hundego aperis sur solecaj vojoj kaj 
kiu kelkfoje surprizis solajn vojaĝantojn, same kiel ĉi tiu ĉevalo nun surprizis min. Ĝi estis tre proksima, sed ankoraŭ 
nevidebla; subite mi ekaŭdis, krom la trotado, ion alian, kio 
rapide alvenis, kaj tute proksime preterglitis granda hundo, 
kies nigra kaj blanka koloroj tre kontrastis la arbojn. Ĝi vere 
estis simila al Gytrash, - simila al leono kun longaj haroj kaj 
grandega kapo. Sed ĝi preteriris kviete; eĉ ne haltis por rigardi 
min per siaj strangaj fantomaj okuloj, kiel mi estis atendinta. 
La ĉevalo sekvis - granda ĝi estis kaj sur ĝia dorso sidis rajdanto. La viro, la homa estaĵo tuj malaperigis la sorĉaĵon. Ĉar 
neniu povus rajdi sur Gytrash; ĝi estis konstante sola; laŭ mia 
opinio la gnomoj, eĉ se ili loĝus en mutaj bestokorpoj, ne povus preni sur sin la formon de ordinara homo. Ĉi tiu rajdisto 
ne estis Gytrash - sed nur vojaĝanto, elektinta la plej mallongan vojon al Millcote. Li preteriris kaj mi promenis pluen; 
post kelkaj paŝoj mi subite turnis min. Mi aŭdis bruon kvazaŭ io glitis kaj ekkrion: "Je la diablo, kio okazas?" kaj laŭta 
falego vekis mian atenton. La rajdisto kaj la ĉevalo kuŝis sur 
la vojo; ili estis glitintaj sur la glacio kovranta la ŝtonojn. La 
hundo revenis per longaj saltegoj kaj vidante sian mastron en 
tiu danĝera situacio, kaj aŭdante la laŭtan spiregadon de la 
ĉevalo, ĝi bojis tiel laŭte, ke tio vekis la eĥojn de la sterni- 
ĝantaj montetoj en la vespera silento. La hundo ĉirkaŭflaris 
la teren ĵetitojn kaj rapidis al mi; nur tion ĝi povis fari, ĉar alia 
helpo ne estis en la proksimeco. Mi obeis la hundon kaj kuris al la vojaĝanto, kiu jam penis liberigi sin de la ĉevalo, ku-
ŝanta sur li. Li faris tiel fortajn klopodojn, ke mi pensis, ke li 
ne sentas grandan doloron; sed malgraŭ tio mi demandis lin: 
"Ĉu vi estas vundita, sinjoro?" 
Mi kredas, ke li blasfemis, sed mi ne estas certa pri tio; sed 
ĉiuokaze li diris ion, kio malebligis al li tuj respondi min. 
"Ĉu mi povas helpi?" mi demandis plue. 
"Jes, sed antaŭe iru iomete flanken," li respondis, ekstarante unue surgenue, poste sur la piedoj. Nun komenciĝis tirado, tintado kaj puŝado akompanata de bojegado de la hundo, kaj rapide mi posteniĝis kelkajn paŝojn; sed mi ne volis 
malproksimiĝi tute, antaŭ ol mi vidis, kiel ĉio finiĝos. Feliĉe 
la akcidento ne estis tre grava; la ĉevalo restariĝis sur la piedoj kaj la hundo eksilentis post "kuŝu, Piloto!" La vojaĝanto, 
nun kurbiĝante, ĉirkaŭpalpis siajn piedon kaj kruron kvazaŭ 
por esplori, ĉu io estis rompiĝinta; ŝajne io ne estis en ordo, 
ĉar li lamiris al la krado, de kiu mi ĵus desaltis kaj li apogis sin 
sur ĝin. 
Mi pensas, ke kaprico min kaptis esti utila al li, ĉar mi refoje proksimiĝis. 
"Se la falo kaŭzas al vi doloron kaj se vi bezonas helpon, 
sinjoro, mi povos venigi iun de Thornfield aŭ Hay." 
"Mi vin dankas; mi ja helpos min mem. Miaj kruroj ne 
rompiĝis - mi nur deartikigis la piedon," kaj li refoje ekstaris provante, ĉu li povas uzi la piedon, sed la rezulto nevole 
eldevigis de li la krion "aj". 
La taglumo ankoraŭ ne tute malaperis kaj la luno lumis 
jam hele: klare mi povis vidi lin. Li estis envolvita en vojaĝ- 
mantelo kun pelta kolumo, butonumita per ŝtalaj agrafoj. Mi 
ne povis distingi la detalojn de lia persono, sed mi vidis, ke la 
viro estas de meza kresko kaj larĝŝultra. Li havis malhelan
vizaĝon kun severaj trajtoj kaj alta frunto; la okuloj kun la 
kuntiritaj brovoj montris koleran esprimon; li jam estis pasinta la unuan junecon, sed la mezan aĝon li ankoraŭ ne atingis; eble li estis tridek-kvinjara. Mi ne timis lin, nek montris 
retenitan timsenton. Se li estus bela heroaspekta juna viro, mi 
ne kuraĝus stari tie prezentante al li miajn nepetitajn servojn 
aŭ ĝeni lin per demandoj. Nur malofte mi vidis belaspektan 
junulon kaj ankoraŭ neniam mi parolis al iu. El teoria vidpunkto mi profunde honoris belecon, kuraĝon kaj ĉarmon, 
sed se mi vidis enkorpigitaj ĉiujn tiujn ecojn en unu viro, mi 
samtempe scius instinkte, ke li neniel povus senti simpation 
por mi kaj tuj mi evitus lin same kiel oni restas je sufiĉe granda distanco de la fajro aŭ de la fulmo aŭ io simila, kio estas 
hela sed ne vekas nian simpation. 
Se ĉi tiu fremdulo nur estus ridetinta al mi, aŭ parolinta al 
mi en amika maniero, kiam mi turnis min al li, se li ĝoje estus 
rifuzinta mian proponon por helpi al li, mi estus pluen irinta mian vojon kaj ne estus sentinta la inklinon ripeti mian 
demandon. 
Sed la malluma rigardo, la krudeco de la vojaĝanto igis min 
kvieta; mi sekve restis staranta, kie mi staris. Kiam li per gesto 
diris al mi, ke mi foriru, mi respondis: 
"Mi ne povas pensi, ke mi lasu vin tiel sur ĉi tiu soleca vojo. 
Antaŭe mi devos vidi, ke vi estas kapabla supreniri vian ĉevalon." 
Li rigardis min, dum mi diris tion. Pli frue li preskaŭ ne estis rigardinta al la direkto, kie mi staris. 
"Mi opinias, ke vi mem devus esti hejme," li diris, "almenaŭ se vi loĝas en la ĉirkaŭaĵo. De kie vi venis?" 
"Mi loĝas tie malsupre de tiu monteto, kaj mi tute ne timas
iri tute sola sur la vojo en la lunlumo. Kun plezuro mi iros 
pluen por vi al Hay, se vi deziros tion. Mi ja estas survoje por 
porti leteron al la poŝtejo." 
"Sekve vi loĝas tie - en tiu domo kun la denthavaj muroj?" 
li diris, fingre montrante Thornfield, grize prilumitan de la 
luno kaj klare konturiĝantan kontraŭ la arbaroj, kiuj tre kontrastis la ĉielon en la okcidento aspektanta kiel amaso da 
ombroj. 
"Ĝuste tie, sinjoro." 
"Kies estas tiu domo?" 
"De sinjoro Rochester." 
"Ĉu vi konas sinjoron Rochester?" 
"Ne, mi neniam vidis lin." 
"Ĉu do li ne loĝas tie?" 
"Ne." 
"Ĉu vi povas diri al mi, kie li estas?" 
"Ne." 
"Vi kompreneble ne estas servistino en Thornfield, vi estas -". Li eksilentis, liaj rigardoj glitis trans miajn vestojn, kiuj 
kiel kutime estis tre simplaj - nigra merinosa mantelo, nigra 
kastorĉapelo; neniu el ili estis sufiĉe bela por ĉambristino. 
Ŝajne li ne povis bone difini, kio mi estas - mi helpis al li. 
"Mi estas la guvernistino." 
"Ha, la guvernistino!" li ripetis; "diable, pri tio mi tute forgesis! La guvemistino! "Kaj refoje li atente rigardis miajn vestojn. Du minutojn poste li lasis la kradon; liaj vizaĝtrajtoj 
kuntiriĝis dolore, kiam li provis ekiri. 
"Mi ne povas postuli, ke vi iru por venigi helpon," li diris; 
"sed vi mem iomete povos helpi al mi, se vi volas." 
"Jes, sinjoro."
"Ĉu vi havas pluvombrelon, kiun mi povus uzi kiel bastonon?" 
"Ne." 
"Nu, provu preni la kondukilojn de mia ĉevalo kaj konduku ĝin al mi. Vi do ne timas?" 
Estante sola mi ne kuraĝus tuŝi ĉevalon, sed lia peto obeigis min. Mi metis mian mufon sur la kradon kaj iris al la ĉevalo; mi klopodis kapti ĝian kondukilon, sed ĝi estis fajra besto kaj ne toleris, ke mi tuŝu ĝian kapon; ripete mi klopodis, 
sed vane kaj mi morte timis ĝiajn disbatantajn antaŭpiedojn. 
La vojaĝanto atendis kaj dum kelka tempo rigardis miajn klopodojn kaj fine ekridis. 
"Mi vidas," li diris, "ke la monto ne volas esti kondukata al 
Mohameto; vi sekve povos fari nenion ol helpi Mohameton 
iri al la monto; mi petas, venu ĉi tien." 
Mi iris al li. "Ne ofendiĝu," li diris plue; "la neceseco devigas min fari vin utila al mi." Li metis sian pezan manon sur 
mian ŝultron kaj apogante sin sur min li lamiris ĝis sia ĉevalo. Kiam li sukcesis preni la kondukilon, li tuj regis la ĉevalon 
kaj per unu eksalto sidis sur la selo kvankam la kuntiritaj trajtoj de lia vizaĝo klare montris, ke la deartikigita piedo tre 
doloris lin. 
"Mi petas, donu al mi la vipon," li diris. "Ĝi kuŝas tie sub 
la barilo."' 
Mi serĉis kaj trovis ĝin. 
"Dankon; kaj nun rapidu al Hay kun via letero kaj revenu 
kiel eble plej baldaŭ." 
Ektuŝo per la spronhava kalkanumo iom ektimigis kaj eksaltigis la ĉevalon kaj poste ĝi forgalopis sekvata de la hundo 
kaj la trio malaperis
"kiel eriko forpelita 
de ventego sur la erikejo." 
Mi reprenis mian mufon kaj ekpromenis. La akcidento 
okazis kaj pasis. Ĝi estis akcidento, kiu ne estis grava nek romantika por mi; tamen ĝi kaŭzis ŝanĝon dum unu horo en 
mia monotona vivo. Oni bezonis mian helpon, oni petis pri 
ĝi, mi estis helpinta. Faris al mi plezuron, ke mi povis fari ion; 
kvankam ĝi estis tre malgrava, tamen ĝi estis io aktiva, ĉar la 
pasiva ekzistado jam tedis min. Krome la nekonata vizaĝo 
estis kvazaŭ nova pentraĵo, kiun mi pendigis inter la pentraĵaro de mia memoro, kaj ĝi estis tre malsimila al ĉiuj aliaj, kiuj 
tie jam pendis. Unue ĉar ĝi estis vizaĝo de viro, due ĉar ĝi 
estis malhela, forta kaj severa. Mi vidis ĝin ankoraŭ antaŭ mi, 
kiam mi alvenis en Hay kaj glitigis la leteron en la leterujon 
de la poŝtoficejo; tiun novan vizaĝon mi vidis dum mia tuta 
reiro hejmen, rapide malsuprenirante la monteton. Reveninte 
al la krado, mi haltis momenton, rigardis returne kaj aŭskultis, imagante, ke refoje tintadas sur la vojo la hufoj de ĉevalo, kaj ke eble duafoje mi vidos rajdanton, envolvitan en mantelo, sekvatan de Newfoundlanda hundo aspektanta kiel Gytrash. Antaŭ mi nur la kradon kaj salikon mi vidis, alte levi- 
ĝantaj en la lunlumo; mi aŭdis nur malfortan venteton, murmuranta inter la arboj de Thornfield, kuŝanta je mejla distanco; kaj rigardante malsupren en la direkto de la brueto, mi vidis, ke ĉe la antaŭaĵo de la kastelo en unu el la ĉambroj estis 
bruligita lampo. Ĝi rememorigis min pri tio, ke mi revenos 
malfrue kaj mi rapidis pluen. 
Kun malĝojo mi reiris al Thornfield, ĉar tuj post kiam mi 
transiris la sojlon, rekomenciĝos la monotona vivo; la malgranda ekscito kaŭzita de mia promenado tute malaperos, ĉar 
mi devis trairi la silentan vestiblon, supreniri la malluman 
ŝtuparon, reiri en mian ĉambron kaj poste renkonti la kvietan sinjorinon Fairfax en kies akompano mi devos pasigi la 
longan vintrovesperon, tio estis: mi denove devis kateni 
miajn kapablojn kaj elmeti ilin al monotona neniiganta ekzisto, kies grandajn profitojn de sendanĝereco kaj kies komfortaĵojn mi ne povis plu ŝati. Kiel utile estus al mi en tiu tempo esti ĵetata tien kaj reen meze de uragano de danĝera, malfacila vivo por trovi la sopiron al ripozo kaj paco, kiuj nun tiel 
premis min teren! Jes, tiu uragano estus al mi same utila kiel 
longa promenado estus utila al viro, kiun tedis daŭre sidadi 
sur apogseĝo, kaj same natura estis ĉe mi la sopiro al movo 
kiel ĝi estus al li. 
Mi malrapidis ĉe la krado, poste sur la herbobedo; mi dum 
momento iris tien kaj reen sur la teraso. La fenestrokovrilo de 
la pordo estis fermita, mi ne povis rigardi en la ĉambron. Miaj 
okuloj kaj mia animo ŝajnis esti fortiritaj de tiu malĝoja domo 
- de la griza fantom-aspekta konstruaĵo, dividita en mallumajn kvazaŭ ĉelojn al la ĉielo etendiĝanta super mi kiel senmakula, sennuba, blua maro. La luno daŭrigis majeste sian 
iradon; estis kvazaŭ ĝia falĉilforma disko rigardis malsupren, 
kiam ĝi leviĝis al la zenito, lasante malproksime sub si la 
montetsuprojn, post kiuj ĝi estis suprenirinta. Kaj la tremetantaj steloj, daŭrigantaj sian iradon igis bati pli forte mian 
koron kaj rapidigis la sangon en miaj vejnoj, kiam mi suprenrigardis al ili. Malgravaj aferoj ofte revokas nin teren. La horloĝo en la koridoro batis kaj tio sufiĉis por revenigi min de la 
altaj sferoj. Mi deturnis min de la luno kaj de la steloj, malfermis flankpordon kaj eniris. La koridoro ne estis malluma
kaj ne prilumita de alte pendanta bronza lampo; agrabla varmo regis ĉi tie kaj sur la plej malsupra parto de la kverka ŝtuparo. Flavruĝa lumo venis el la vasta manĝejo, kies duobla 
pordo estis malfermita kaj montris vivan fajron en la kameno, kiu belege prilumis la ruĝajn drapiraĵojn, la poluritajn 
meblojn kaj la marmoron de la kameno. La lumo de la fajro 
speguliĝis sur grupo staranta antaŭ ĝi; apenaŭ mi ekvidis tiun 
grupon, apenaŭ miajn orelojn trafis ĝojaj voĉoj, inter kiuj mi 
rekonis tiun de Adèle, jam la pordo refoje fermiĝis. 
Mi rapidis al la ĉambro de sinjorino Fairfax; ankaŭ tie brulis fajro, sed ne lumo. Sed mi ne vidis la sinjorinon. Anstataŭe 
mi trovis sur la kamentapiŝo tute solan, sidantan rekte, grave, grandan longharan blank-nigran hundon, kiu estis simila 
al Gytrash de la landvojo. Ĝi vere tiel similis ĝin, ke mi alproksimiĝis dirante: 
"Piloto!" 
La besto ekstaris, venis al mi kaj min ĉirkaŭflaris. Mi karesis la hundon, ĝi svingis la dikan voston, sed sentiĝis iom malagrable resti kun ĝi, krom tio mi ne sciis de kie ĝi venis. Mi 
sonorigis, ĉar mi deziris lumon kaj krome mi volis informiĝi 
pri tiu gasto. Leah eniris. 
"De kie venis tiu hundo?" 
"Ĝi venis kun sia mastro. 
"Kun kiu?" 
"Kun sinjoro Rochester, kiu ĵus alvenis." 
"Vere! Kaj ĉu sinjorino Fairfax estas ĉe li?" 
"Jes. Kaj ankaŭ fraŭlino Adèle. Ili estas en la manĝejo kaj 
John ĵus foriris por venigi kirurgon; ĉar akcidento trafis nian 
mastron. Lia ĉevalo falis kaj li deartikigis sian maleolon." 
"Ĉu la ĉevalo falis sur la landvojo kondukanta de Hay?"
"Jes, kiam li malsuprenrajdis la monteton, ĝi falis pro la 
glacio." 
"He, Leah, ĉu vi volas alporti al mi kandelon? Mi petas pri 
ĝi." 
Leah alportis ĝin al mi; kiam ŝi eniris, sekvis ŝin sinjorino 
Fairfax, kiu ripetis la okazintaĵon. Ŝi diris plue, ke sinjoro Carter alvenis... kaj ke li estas jam ĉe sinjoro Rochester. Poste ŝi 
rapide eliris el la ĉambro por prizorgi la teon. Mi iris supren 
por demeti miajn ĉapelon kaj mantelon.
Ĉapitro XIII. 
ajnis, ke sinjoro Rochester tiun vesperon enlitiĝis frue laŭ 
la ordono de la kirurgo kaj ke li ellitiĝis malfrue la sekvantan matenon. Veninte malsupren, li devis aranĝi kelkajn aferojn. Lia intendanto kaj kelkaj farmistoj estis venintaj por paroli kun li. 
Adèle kaj mi devis iom ordigi la librejon, kiu ĉiutage utilis 
kiel ricevejo de vizitantoj. Fajro estis ekbruligita en duaetaĝa 
ĉambro; tien mi portis niajn librojn kaj aranĝis ĝin kiel studejon. Dum la mateno mi rimarkis, ke Thornfield tute ŝanĝiĝis. 
La preĝejeca silento ne regis plu en ĝi, sed preskaŭ ĉiuhore 
oni aŭdis laŭtan frapadon sur la pordon aŭ la tintadon de la 
sonorilo, ofte sonis paŝoj en la vestiblo kaj aŭdiĝis voĉoj de 
fremduloj. Estis kvazaŭ rivereto el la ekstera mondo subite 
murmuris tra la domo. Thornfield nun havis mastron kaj tial 
ĝi pli plaĉis al mi. 
Tiun tagon estis malfacile instrui Adèlon, ŝi ne povis dediĉi 
sin al la studado. Multfoje ŝi kuris al la pordo kaj rigardis tra 
la ŝtupara balustrado por, se eble, ekvidi sinjoron Rochester. 
Tiam ŝi serĉis ĉiujn pretekstojn por iri malsupren; mi konjektis, ke ŝi volas iri en la librejon, kie ŝi ne havis aferojn. Kaj 
kiam mi iom ekkoleretis kaj ordonis al ŝi kviete sidi kaj studi, ŝi senhalte parolis pri sia "ami, monsieur Edouard Fairfax de 
Rochester", - ĝis nun mi ankoraŭ ne aŭdis lian antaŭ-nomon 
- dum ŝi faris ĉiajn supozojn pri la donacoj alportitaj de li;
ĉar ŝajnis, ke li la antaŭan vesperon aludis pri ili kaj ke lia el 
Millcote venonta pakaĵo entenas skatoleton kun interesa enhavo por ŝi. 
"Et cela doit signifier," ŝi diris, "qu' il y aura là dedans un cadeau pour moi, et peut être pour vous aussi, mademoiselle. Monsieur a parlé de vous: il m' a demandé le nom de ma gouvernante, et si elle n' était pas une petite personne, assez mince et un peu 
pale. J' ai dit que oui: ĉar c' est vrai, n' est-ce pas, mademoiselle?"1 
Mia lernantino kaj mi ordinare tagmanĝis en la familia 
ĉambro de sinjorino Fairfax. En la mateno fariĝis venta vetero, neĝadis kaj ni pasigis ĝin en la studejo. Kiam mallumiĝis, 
al Adèle estis permesite forigi la librojn kaj iri malsupren; ĉar 
mi konjektis pro la komenciĝanta silento malsupre kaj pro la 
ĉesado de la sonorilado ĉe la doma pordo, ke sinjoro Rochester fine estis sen okupoj. Restinte sola mi iris al la fenestro, 
sed ekstere mi povis vidi nenion; la krepusko kaj la neĝoflokoj 
faris ĉion malluma kaj kovris la arbetaĵon sur la herbejo. Mi 
suprenigis la kurtenon kaj sidiĝis ĉe la fajro. 
En la lumo de la karboj mi vidis vizion de la kastelo de Heidelberg ĉe la Rejno, sed sinjorino Fairfax eniris kaj ruinigis la 
fajran mozaikaĵon, kiun mi estis konstruinta kaj interrompis 
la malbonvenajn kaj malĝojigajn pensojn de mia soleco. 
"Sinjoro Rochester deziras, ke vi kaj via lernantino venu al 
li por trinki teon hodiaŭ vespere," ŝi diris. "Li estis tiel okupita la tutan tagon, ke li ne pli frue povis informiĝi pri vi!" 
"Je kioma horo li trinkas teon?" mi demandis. 
"Je la sesa. Estante ĉi tie li kutime leviĝas frumatene. Mi 
1 Kaj tio nepre signifas, ke ĝi enhavas danacon por mi, kaj eble ankaŭ 
por vi, fraŭlino. Sinjoro parolis pri vi; li informigis al mi pri la nomo 
de mia guvernistino, kaj ĉu si estas iomete maldika kaj paleta. Mi 
diris ke jes, ĉar tiel estas, ĉu ne vere, fraŭlino?
konsilas al vi surmeti alian jupon, mi helpos al vi. Jen la kandelo." 
"Ĉu mi devos alivestiĝi?" 
"Jes, tion mi konsilas al vi. Vespere mi ankaŭ alivestiĝas, 
kiam sinjoro Rochester estas hejme." 
Ĉi tiu ceremonio ŝajnis al mi iom solena kaj pompa. Sed mi 
iris en mian ĉambron kaj kun helpo de sinjorino Fairfax mi 
demetis mian lanan nigran jupon kaj anstataŭe surmetis silkan, la plej bonan sed solan, kiun mi posedis ankoraŭ, krom 
hele-griza, kiu laŭ miaj Lowoodaj opinioj estis tro bela por 
surmeti escepte dum festaj ceremonioj. 
"Mankas ankoraŭ broĉo," diris sinjorino Fairfax. Mi posedis nur unu ornamaĵon el perloj, kiun fraŭlino Temple donacis al mi ĉe la adiaŭo. Tiun mi surmetis kaj poste ni malsupreniris. Mi ne kutimis esti ĉe fremduloj, tial mi trovis tre ĝena 
la fakton aperi tiel ceremonie antaŭ sinjoro Rochester. Mi 
lasis, ke sinjorino Fairfax eniru unua en la manĝejon, kaj sekvis ŝin kiel ombro. Trairante la portikon, kies kurteno estis 
tirita malsupren, mi eniris la najbaran belan salonon. 
Sur la tablo brulis du vakskandeloj kaj du sur la kamena 
breto. Piloto komforte kaj agrable kuŝis antaŭ la kamenfajro 
- Adèle surgenue staris apud ĝi. Duone kuŝantan sur kanapo kaj kun kuseno sub la piedo mi ekvidis sinjoron Rochester; li rigardis Adèlon kaj la hundon. La fajro prilumis lian 
tutan vizaĝon. Mi vidis, ke li estas la rajdinto kun liaj nigraj, 
karbo-nigraj brovoj, lia larĝa frunto, ŝajnanta ankoraŭ pli lar- 
ĝa pro la horizontale kombitaj haroj. Mi rekonis lian karakterizan nazon, kiu estis pli rimarkinda ol bela pro la larĝaj nazaloj, indikantaj decidemon; mi rekonis la larĝajn buŝon, 
mentonon kaj submakzelon, kiuj sen ia dubo montris ion
malafablan. Ĉar li nun ne portis surtuton, mi vidis, ke lia korpo laŭ larĝo harmonias kun lia vizaĝo. Mi kredas, ke oni povus nomi lin belaspekta laŭ atleta vidpunkto, - la brusto estis 
larĝa, la koksoj mallarĝaj, sed li estis nek gracia nek fleksebla. 
Sinjoro Rochester nepre vidis, ke sinjorino Fairfax kaj mi 
eniris, sed ŝajnis, ke li ne estas inklina atenti nin, ĉar li deturnis la vizaĝon, kiam ni proksimiĝis. 
"Sinjoro, jen estas fraŭlino Eyre," diris sinjorino Fairfax en 
sia kvieta maniero. Li sin klinis, kvankam liaj okuloj ne sin 
deturnis de la hundo kaj la infano. 
"Fraŭlino Eyre, sidiĝu," li diris, kaj la rigida saluto, la senpacienca kaj tamen grava parolmaniero ŝajnis indiki: "Kion 
tio povas tuŝi min, ĉu fraŭlino Eyre estas ĉi tie aŭ alie. Mi nun 
tute ne intencas paroli kun ŝi." 
Mi sidiĝis komforte. Ceremonia akcepto eble farus min 
konfuzita, ĉar mi ne povus respondi tian akcepton en ceremonia maniero; sed ĉi tiu iom kruda saluto ne devigis min 
esti afabla; kontraŭe mia deca kvieteco nun anstataŭis la afablajn manierojn. Krom tio la strangeco de la okazo estis pikanta. Mi scivolis, kiel li agos plue. Li agis kiel agus statuo, mi 
pensas. Li nek parolis nek sin movis. Ŝajne sinjorino Fairfax 
opiniis necese, ke unu el ni agu amike kaj parolu. En amika 
maniero kaj samtempe tre ordinare ŝi kompatis lin pro la 
multokupa tago kaj kiel ĝena estis al li tiu deartikigo. Kaj poste ŝi laŭdis liajn paciencon kaj persistemon en tio. 
"Sinjorino, donu al mi iom da teo," li nur respondis. Ŝi levi- 
ĝis rapide por sonorigi; kaj kiam la plado estis enportita, ŝi 
fervore aranĝis la tasetojn kaj la kuleretojn. Adèle kaj mi sidi- 
ĝis ĉe la tablo; sed sinjoro Rochester restis kuŝanta sur la kanapo.
"Ĉu vi volas doni al sinjoro Rochester lian taseton?" diris 
al mi sinjorino Fairiax. "Adèle eble disverŝos la teon." 
Mi faris, kion ŝi deziris. Kiam li akceptis la taseton de mia 
mano, Adèle, opiniante la momenton konvena por peti ion je 
mia fervoro, ekkriis: 
"N' est-ce pas, Monsieur, qu' il y a un cadeau pour Mademoiselle Eyre dans votre petit coffre?"1 
"Kiu parolis pri donaco?" li demandis malafable. "Ĉu vi 
atendis donacon, fraŭlino Eyre? Ĉu eble vi ŝatas donacojn?" 
kaj penetre li rigardis min per okuloj, kiuj brilis pro kolereto. 
"Apenaŭ mi scias tion, sinjoro; en tiu rilato mi spertis nur 
malmulton. Sed ĝenerale oni rigardis ilin kiel io agrabla." 
"Ĝenerale oni rigardas ilin tiaj! Sed kiel vi rigardas ilin?" 
"Mi bezonus kelkan tempon por dece respondi vian demandon, sinjoro; ĉiu donaco havas specialan signifon, ĉu ne 
vere? kaj oni devas koni ĉiujn antaŭ ol eldiri sian opinion pri 
tio." 
"Fraŭlino Eyre, vi ne estas tiel simplanima kiel Adèle; ŝi 
laŭte kaj brue petas donacon tuj kiam ŝi ekvidas min; vi ĉirkaŭiras la petadon." 
"Ĉar mi malpli bone fidas miajn meritojn ol Adèle. Ŝi havas iujn rajtojn kiel konato kaj krome la rajton de la kutimo; 
ĉar ŝi diris, ke vi kutime donas al ŝi ludilojn; kaj rilate al mi tio 
igus min konfuzita, ĉar mi estas fremdulino kaj faris nenion 
por atendi iun rekompencon." 
"Ho, ne montru tian troigitan humilecon! Mi iom ekzamenis Adèlon kaj rimarkis, ke vi faris vian eblon. Ŝi ne povas 
lerni rapide, nek havas talentojn, malgraŭ tio ŝi faris grandajn 
progresojn en mallonga tempo." 
I Ĉu ne vere, sinjoro, en via kofreto troviĝas donaco por fraŭlino Eyre?
"Sinjoro, jen vi faris al mi donacon, mi vin dankas; instruistoj plej multe ŝatas la laŭdon pri la progresoj de siaj lernantoj." 
"Hm!" diris sinjoro Rochester kaj silentante li trinkis sian 
teon. 
"Sidiĝu ĉe la fajro," diris la mastro kiam la teilaro estis forigita kaj sinjorino Fairfax retiriĝis en angulon kun sia trikilaro. Adèle kondukis min per la mano ĉirkaŭ la salono por rigardi kun mi ĉiujn belajn librojn kaj ornamaĵojn, kiuj staris 
sur konsoloj kaj komodoj. Ni obeis kiel decis; Adèle volis sidi- 
ĝi sur miaj genuoj, sed al ŝi estis ordonate amuzi sin kun Piloto. 
"Vi loĝis nun jam tri monatojn en mia domo?" 
"Jes, sinjoro." 
"Kaj vi venis el...?" 
"El la lernejo de Lowood, en la -graflando." 
"Ho, el tiu filantropejo. Kiel longe vi estis tie?" 
"Ok jarojn." 
"Ok jarojn! Vi nepre havas feran sanon. Mi pensis, ke la 
duono de tiu tempo ruinigus ĉiun sanon! Mi jam miris pri tio, 
kiel vi akiris tiun vizaĝon, ne estas mirige, ke vi aspektas kiel 
iu de la alia mondo. Renkontante vin hieraŭ vespere mi subite pensis pri fabeloj, kaj estis demandonta, ĉu vi ensorĉis 
mian ĉevalon; ankoraŭ nun mi dubas pri tio. Kiuj estas viaj 
parencoj?" 
"Mi ne havas parencojn." 
"Eble neniam havis, mi pensas. Ĉu vi ne konis ilin?" 
"Ne." 
"Mi ne miras pri tio. Sekve vi atendis vian popolon tie sur 
tiu barilo?"
"Kiun, sinjoro?" 
"La koboldojn; tiu lunvespero estus bonvena al ili. Ĉu mi 
ne rompis unu el iliaj sorĉocirkloj, ĉar vi metis tiun malbenitan glacion sur la vojon?" 
Mi kapneis. "Ĉiuj koboldoj eliris Anglujon jam antaŭ multaj jarcentoj," mi diris same grave kiel li; "kaj nenie, eĉ ne sur 
la Hay-vojo aŭ sur la kamparo ĉirkaŭanta ĝin vi plu trovas iun 
el iliaj postsignoj. Mi kredas, ke la lunlumo neniam plu prilumos iliajn festojn nek somere nek en la tempo de la rikolto." 
Sinjorino Fairfax estis foriginta sian trikilaron kun suprentiritaj brovoj, ŝi ŝajne miris pri nia stranga interparolo. 
"Sed," diris plue sinjoro Rochester, "se vi ne havas plu gepatrojn, sendube vi havas aliajn parencojn, onklojn aŭ onklinojn?" 
"Neniun, kiom mi scias." 
"Kaj via hejmo?" 
"Hejmon mi ne havas." 
"Kie loĝas viaj fratoj kaj fratinoj?" 
"Tiujn mi ne havas." 
"Per kies rekomendoj vi venis ĉi tien?" 
"Mi metis anoncon kaj sinjorino Fairfax respondis ĝin." 
"Jes," diris tiu bona sinjorino, kiu nun komprenis nian temon; "kaj ankoraŭ ĉiutage mi dankas la providencon pro la 
elekto, kiun mi faris. Fraŭlino Eyre estis al mi netaksebla kunulino, kaj al Adèle ŝi estis amika, zorgoplena instruistino." 
"Ne penu atesti pri ŝi," rediris sinjoro Rochester; "laŭdadoj ne influas je mi; mi juĝos mem. Ŝi komencis per faligo de 
mia ĉevalo." 
"Sed... sinjoro!" diris sinjorino Fairfax.
"Jes, al ŝi mi dankas la deartikigon de mia piedo." La vidvino mire rigardis nin. 
"Ĉu vi neniam loĝis en urbo, fraŭlino Eyre?" 
"Ne, sinjoro." 
"Ĉu vi vidis multajn homojn?" 
"Neniun krom la lernantoj kaj instruistinoj de Lowood; kaj 
nun mi vidis nur la loĝantojn de Thornfield." 
"Ĉu vi legis multe?" 
"Nur la librojn, kiuj okaze trafis en miajn manojn kaj ili ne 
estis multaj nek elektitaj." 
" Vi vivis kiel monaĥino; sendube vi estas bone dresita pri 
religiaj formalaĵoj. Brocklehurst, la direktoro de Lowood, kiel 
mi aŭdis, estas ja predikisto?" 
"Jes, sinjoro." 
"Kaj ĉiuj tiuj knabinoj tre certe adoris lin, kiel monaĥinejo 
plena je monahinoj adoras sian ĉefinon." 
"Ho, ne!" 
"Vi estas tre senfervora! Imagu do novicinon, kiu ne preĝas 
al sia pastro! Tio sonas kiel blasfemo." 
"Mi abomenis sinjoron Brocklehurst; kaj en tiu rilato mi ne 
estis sola; li estas kruda viro; afektema kaj enmiksiĝema; li igis 
fortranĉi niajn harojn; kaj pro ŝparemo li aĉetis por ni kudrilojn preskaŭ neuzeblajn." 
"Tio estis falsa ŝparemo," rimarkis sinjorino Fairfax, kiu 
fine bone komprenis la temon de nia interparolado. 
"Kaj kio estis la komenco kaj la fino de liaj krimoj?" demandis sinjoro Rochester. 
"Multaj el ni mortis pro malsato, kiam li prizorgis la nutraĵojn, antaŭ ol estis nomita komisiono; kaj li enuigis nin per 
longaj prelegoj unu fojon ĉiusemajne, kaj vespere per prelegoj el libroj, kiujn li mem elektis; ili temis pri subita morto kaj 
teruraj punoj; tial ni timis enlitiĝi." 
"Kiun aĝon vi havis kiam vi iris al Lowood?" 
"Dekjara mi estis." 
"Kaj vi restis tie ok jarojn; sekve vi estas nun dekokjara?" 
Mi jese kapklinis. 
"Vi vidas, necese estas kalkuli; sen tio mi preskaŭ ne divenus vian aĝon. Estas malfacila tasko fiksi tion, se la trajtoj kaj 
la  vizaĝo tiel ŝanĝiĝas kiel je vi. Kaj kion vi lernis en Lowood? 
Ĉu vi scias ludi pianon?" 
"Iomete." 
"Kompreneble, jen la konstanta respondo. Iru al la librejo 
- mi intencas diri: bonvolu - pardonu al mi miajn ordonojn; 
mi kutimas diri ' faru tion' kaj oni obeas; mi ne povas ŝanĝi 
mian kutimon pro nova samhejmano. Do, iru la librejon; 
kunportu kandelon; lasu la pordon malfermita, sidiĝu antaŭ 
la piano kaj ludu iom." 
"Sufiĉe!" li ekkriis post kelkaj momentoj. "Vi ludas ' iomete' , mi vidas, kiel ĉiu angla pensionulino; eble iom pli bone ol 
kelkaj, sed ne bone." 
Mi fermis la pianon kaj reiris en la salonon. Sinjoro Rochester diris plue: "Adèle montris al mi hodiaŭ matene kelkajn skizojn desegnitajn de vi, kiel ŝi diris; mi ne scias, ĉu vi 
mem faris ilin, eble vin helpis desegna instruisto?" 
"Ho, tute ne!" mi ekkriis. 
"Jen, tio instigas ŝian fierecon. Nu, iru kaj revenu kun paperujo, se vi estas certa pri la originaleco de la enhavo; sed ne 
certigu tion, se vi ne estas certa pri tio; mi ne amas fuŝaĵojn." 
"Tial mi diros nenion; vi mem juĝu, sinjoro. 
Mi portis la paperujon el la librejo.
"Ŝovu la tablon pli proksimen -" li diris, kaj mi ŝovis ĝin 
al lia kanapo. Adèle kaj sinjorino Fairfax proksimiĝis por rigardi la desegnaĵojn. 
"Ne interpuŝiĝu tiel," diris sinjoro Rochester, "prenu la desegnaĵojn el mia mano, kiam mi rigardis ilin, sed ne tiel proksimigu viajn vizaĝojn al mia." 
Li tre akurate kaj atente rigardis ĉiun skizon kaj ĉiun pentraĵon. Tri el ili li metis flanken; la aliajn li formetis post kiam 
li estis ekzameninta ilin. 
"Iru kun tiuj al la alia tablo, sinjorino Fairfax," li diris, "kaj 
rigardu ilin kun Adèle; kaj vi (li rigardis min) residiĝu kaj respondu al tio, kion mi demandos. Mi vidas, ke tiuj estas faritaj de la sama mano. Ĉu per via mano?" 
"Jes." 
"Kaj kiel vi trovis la tempon fari ilin? Ili postulis multan 
tempon kaj multan pripensadon." 
"Mi faris ilin en du ferioj, kiujn mi pasigis en Lowood, kaj 
kiam mi ne havis aliajn okupojn." 
"De kie vi ricevis la ekzemplojn?" 
"El mia kapo." 
"El tiu kapo staranta sur viaj ŝultroj? 
"Jes, sinjoro." 
"Ĉu ĝi enhavas pluan provizaĵon de tiu speco?" 
"Certe, kaj ankoraŭ pli belajn, mi esperas." 
Li sternis antaŭ si la desegnaĵojn kaj rigardis ilin denove 
unu post alia. 
Dum li tiel sin okupas, leganto, mi rakontos al vi, kion ili 
montris, sed antaŭe mi devas diri, ke ili ne estis io eksterordinara. La temoj tamen vive naskiĝis en mia animo. Kiam mi rigardis ilin per mia animokulo, antaŭ ol mi penis korpigi ilin,
ili estis trafantaj; sed mia mano malsuperis mian animon, kaj 
ĉiu estiĝis nur pala rebrilo de tio, kion mi imagis. 
La bildoj estis akvareloj. La unua prezentis malaltajn 
plumbkolorajn nubojn super sovaĝa maro; la tuta perspektivo estis malhela same kiel la antaŭaĵo, aŭ pli bone dirite la 
plej proksimaj ondoj. Unu sola lumstrio montris duone subakviĝintan maston, sur kiu sidis albatroso, granda, malhela 
birdo kun ŝaŭmkovritaj flugiloj; en sia beko ĝi tenis oran braceleton inkrustitan per juveloj, kiujn mi estis nuanciginta per 
la plej brilaj koloroj de mia paletro. Sub la masto kun la birdo estis videbla en la verda akvo la kadavro de droninto; oni 
vidis nur klare unu blankan brakon, de kiu estis fornaĝinta la 
braceleto. 
La dua pentraĵo havis kiel antaŭaĵon nur la malklaran pinton de monteto kun kelkaj herbotrunketoj kaj folioj, movi- 
ĝantaj pro la vento, Transe kaj supre etendiĝis la aero, mallume blua kiel dum krepusko; kontraŭ la ĉielo konturiĝis la 
busto de virina figuro per kiel eble plej dolĉaj kaj nebulaj nuancoj. Sur la malhela frunto troviĝis stelo; la aliaj vizaĝtrajtoj 
estis nebulkovritaj; la okuloj lumis mallume kaj sovaĝe, la 
haroj pendis libere kun malhelaj ombroj, kvazaŭ peza nubo 
en uragano, la kolon prilumis la pala lunlumo. 
La tria montris pinton de glaci-monto, kiu traboris la nordpolusan vintroĉielon. Arego da polusaj lumradioj leviĝis per 
densaj vicoj laŭ la horizonto. Dum tiuj radioj estis puŝitaj en 
la perspektivon, sin levis en la antaŭaĵo kapo - grandega kapo, sin klinanta al la glacimonto por ripozi sur ĝi. Du maldikaj 
manoj, interplektitaj ĉirkaŭ la frunto, tenis nigran vualon antaŭ la suba parto de la vizaĝo, tiel ke restis videbla la frunto, 
palega kiel marmoro, kun grandaj fikse rigardantaj okuloj,
kiuj montris neniun esprimon krom tiu de malespero. Super 
la tempioj, inter la faldoj de nigra turbano, malklara pri formo kiel nubo, lumis blanke flamanta ringo, inkrustita per pli 
flavaj lum-nuancetoj. Tiu pala ringo estis la simbolo de reĝa 
krono, kaj la figuro, al kiu ĝi servis kiel ornamo, estis "la 
figuro sen figuro." 
"Ĉu vi estis feliĉa, kiam vi faris tiujn desegnaĵojn?" fine demandis sinjoro Rochester. 
"Mi estis profundiĝinta en la laboron, sinjoro; kaj, jes, mi 
estis feliĉa. Pentrante ilin mi sentis unu el la plej grandaj plezuroj, kiujn mi iam konis." 
"Per tio vi diras nur malmulton; laŭ via diro vi spertis nur 
malmultajn plezurojn, sed mi pensas, ke vi vivis en speco de 
artistsonĝujo, kiam vi elpensis tiujn strangajn nuancojn. Ĉu 
vi laboris longe super ili, ĉiun tagon,?" 
"Mi havis nenion alian por fari, ĉar mi havis libertempon 
kaj mi dediĉis min al ĝi de mateno ĝis tagmezo, kaj de tagmezo ĝis vespero; estis en la mezo de la somero kaj tial mi povis labori seniriterrompe." 
"Kaj ĉu kontentigis vin la rezulto de viaj fervoraj klopodoj?" 
" Tute ne. La diferenco inter mia imago kaj mia laboro turmentis min; mi ne kapablis efektivigi tiun imagon." 
"Ne tute. Vi atingis la ombron de via imago; sed verŝajne 
ne pli multe. Al vi mankis sufiĉa artistlerteco kaj scio por 
efektivigi vian imagon, malgraŭ tio la pentraĵoj estas rimarkindaj kiel laboro de knabino de lernejo. Sed la imagoj estas 
fantomaj. Tiujn okulojn de la vespera astro vi nepre vidis en 
sonĝo, Kiel vi povis fari ilin tiel helaj, tamen tute ne brilantaj? 
Ĉar la planedo super ĝi malfortigas iliajn radiojn. Kaj kion
signifas tiu grava profundaĵo? Kaj kiu instruis al vi pentri la 
venton? En tiu ĉielo blovas forta vento same kiel sur tiu monteta pinto. Kie vi vidis Latmoson? Ĉar tio estas Latmos. Nu - 
forprenu nun la desegnaĵojn." 
Apenaŭ mi kunligis la rubandojn de la paperujo, kiam li 
subite diris, rigardante sian horloĝon: 
"Estas jam la naŭa horo: kiel venis en vian kapon la penso konsenti al Adèle ankoraŭ ne enlitiĝi; konduku ŝin tuj en 
ŝian dormejon." 
Adèle kisis lin, antaŭ ol eliri el la salono. Li toleris tiun kareson sen pli multa ĝuo ol Piloto estus tolerinta, eble kun pli 
malmulta. 
"Kaj nun mi deziras al vi ĉiuj bonan nokton," li diris kun 
mangesto al la pordo por montri, ke nia ĉeestado komencis 
tedi lin kaj ke ni foriru. Sinjorino Fairfax kunmetis sian trikilaron kaj mi prenis mian paperujon; ni klinsalutis, ricevis 
malvarman saluton kaj retiriĝis. 
"Vi diris, ke sinjoro Rochester ne estis tre eksterordinara, 
sinjorino Fairfax," mi rimarkis al ŝi, kiam mi estis kun ŝi en ŝia 
ĉambro post kiam mi estis enlitiginta Adèlon. 
"Nu, ĉu mi estis malprava?" 
"Certe, li estas ŝanĝiĝema kaj krudeta." 
"Tia li estas; al fremduloj li ŝajnas esti tia, sed mi jam kutimiĝis al liaj manieroj kaj ne plu pensas pri tio, krome, se li 
havas strangan humoron ni estu iom indulgaj." 
"Kial?" 
"Unue ĉar tia estas lia karaktero, kaj neniu povas ŝanĝi sian 
karakteron; due li certe havas malagrablajn pensojn, kiuj turmentas lin kaj kiuj estas la kaŭzo, ke li perdas sian ekvilibron."
"Kiajn malagrablajn pensojn?" 
"Pro familiaj kontraŭaĵoj, ekzemple." 
"Sed, li ne havas familion." 
"Ne havas plu, sed li havis parencojn. Li perdis sian pli 
maljunan fraton antaŭ malmultaj jaroj." 
"Lian pli aĝanfraton?" 
"Jes. Ĉi tiu sinjoro Rochester ne posedas ankoraŭ longe ĉi 
tiun bienon - nur naŭ jarojn." 
"Naŭ jaroj estas longa tempo. Ĉu li tiel amis sian fraton, ke 
ankoraŭ nun li estas nekonsolebla pro la perdo?" 
"Eble ne. Sed mi kredas, ke estis miskomprenoj inter ili. 
Sinjoro Rouland Rochester ne estis justa al sinjoro Edward - 
kaj eble li malfavoretigis kontraŭ li sian patron. La maljuna 
sinjoro tre ŝatis, ke la familia bieno restu kune. Li ne volis dispartigi la posedaĵon, sed ankaŭ li volis, ke sinjoro Edward 
fariĝu riĉa, por ke li vivu laŭ sia rango; kaj baldaŭ post lia 
plenaĝeco okazis aferoj ne tre justaj kaj kiuj naskis multan 
malfeliĉon. La maljuna sinjoro Rochester kaj sinjoto Rouland 
kune metis sinjoron Edward en malfacilan situacion, kiel li 
nomas tion, por ke li riĉiĝu; sed neniam mi eksciis, kio estis 
tiu situacio; tamen lia karaktero ne povis kontraŭbatali la ĉagrenon, kiun li spertis pro tio. Li ne estas pardonema. Li vivas en malamikeco kun siaj parencoj kaj multajn jarojn rondvagadas en la mondo. Mi ne kredas, ke li pasigis en Thornfield du sinsekvantajn semajnojn post la morto de sia frato, 
kiu ne postlasis testamenton kaj ne estas mirige, ke li evitas 
la gepatran domon." 
"Kial li evitas ĝin?" 
"Eble li trovas ĝin malĝojiga." 
Tio estis elturniĝa respondo - mi dezirus pli klaran; sed
sinjorino Fairfax ne volis, aŭ ne povis doni pli klaran respondon pri la deveno kaj la speco de la ĉagrenoj de sinjoro Rochester. Ŝi certigis, ke ĉio tio estas al ŝi mistera, kaj ke ŝi nur 
konjektis, kion ŝi scias. Estis klare, ke ŝi ne volis pli detale 
paroli kun mi pri tio kaj mi eksilentis.
Ĉapitro XIV. 
Dum multaj sinsekvantaj tagoj mi preskaŭ ne vidis sinjoron Rochester; matene li ŝajnis esti okupita kaj tagmeze sinjoroj venis el Millcote kaj kelkfoje ili restis por tagmanĝi 
kun li. Kiam lia piedo estis sufiĉe resaniĝinta, ke li povis rajdi, li ofte eliris ĉevale; verŝajne por fari revizitojn, ĉar preskaŭ 
ĉiufoje li revenis malfrue vespere. 
En tiu tempo li venigis al si Adèlon nur malofte; kaj mia 
tuta konatiĝo kun li konsistis en tio, ke mi kelkfoje renkontis lin en la koridoro, aŭ sur la ŝtuparo aŭ en la galerio; kaj ĉe 
tiuj okazoj li pasis min jen kun rapida saluto jen kun afabla 
rideto kaj klinsaluto. Liaj malsamaj humorstatoj ne ĝenis min, 
ĉar mi vidis, ke ili ne celis min, sed devenis de kaŭzoj sendependaj de mia persono. 
Unu fojon, kiam liaj vizitantoj tagmanĝis ĉe li, li alportigis 
mian paperujon, sendube por ke mi montru la enhavon; la 
sinjoroj foriris frue al kunveno en Millcote, kiel diris al mi 
sinjorino Fairfax; sed ĉar tiun vesperon la vetero estis pluveta 
kaj malagrabla, sinjoro Rochester ne akompanis ilin. Mallonge post ilia foriro li sonorigis kaj ordonis, ke Adèle kaj mi 
venu malsupren al li. Mi brosis la harojn de Adèle kaj kiam 
mi estis certa pri tio, ke mi mem estas vestita laŭ la ordinara 
kvakera modo neriproĉebla, tio estas: rigida, modesta kaj 
orda - eĉ la harligoj, kiuj neeble povis impliktiĝi - ni malsupreniris. Adèle estis tre scivolema, ĉu ŝia kofreto fine alvenis, ĉar pro eraro ĝi ankoraŭ ne estis alveninta. Ŝi ĝojis; jen 
sur la tablo staris kartona skatolo kiam ni eniris la manĝosalonon. Tuj ŝi rekonis ĝin. 
Ma boĵte! Ma boĵte!"1 ŝi ekkriis kurante al ĝi. 
"Jes - fine alvenis via"boĵte"; kunprenu ĝin en angulon, ho 
vera parizanino kaj amuzu vin malpakante ĝin," diris sinjoro 
Rochester per peza, iom sarkasma voĉo, venanta el la profundo de grandega brakseĝo apud la fajro. "Kaj atentu," li diris 
plue, "ke vi ne tedu min pro la specialaĵoj dum la malpakado, 
per tio, kiel ĉio aspektas aŭ per tio, kion ĝi enhavas; ĉio okazu silente, tiens-toi tranquille, enfant; comprends-tu?"2 
Adèle preskaŭ ne bezonis tiun averton; ŝi estis irinta al la 
kanapo kaj jam malligis la ŝnuron de la kovrilo de sia trezoro. Forpreninte la kovrilon kaj levinte ĉiajn arĝentaspektajn 
paperaĵojn ŝi ekkriis: 
"Oh ciel! Que c' est beau!"3 kaj ekdronis en ravan rigardadon. 
"Ĉu fraŭlino Eyre estas ĉi tie?" demandis sinjoro Rochester leviĝante sur sia seĝo, por rigardi la pordon, ĉe kiu mi staris. 
"Ho, bone, venu pli proksimen kaj sidiĝu ĉi tie!" Li starigis 
seĝon apud la sia. 
"Mi ne amas la babilaĵon de infanoj," li diris plue, "ĉar kiel 
needziĝinta viro, neniu kara rememoro ligas min al tio. Estus 
al mi netolereble pasigi la tutan vesperon kun tia infano. Ne 
metu la seĝon pli malproksimen, fraŭlino Eyre, sidiĝu, kie mi 
lokis la seĝon, nome se plaĉas al vi. La diablo prenu tiujn ĝentilaĵojn, mi konstante forgesas pri ili. Ankaŭ mi ne amas sim- 
I Mia skatolo! Mia skatolo! 
2 Estu trankvila kaj senbrua infano, ĉu vi komprenas? 
3 Ho ĉielo! Kiel bela ĝi estas!
planimajn maljunajn virinojn. Mi devas tamen atenti mian, 
ne estus bone malatenti ŝin, ŝi estas Fairfax-animo, almenaŭ 
ŝi estis la edzino de unu Fairfax, kaj sango ne silentas, kiel 
diras la proverbo." 
Li sonorigis por venigi sinjorinon Fairfax, kiu baldaŭ aperis kun sia trikaĵo. 
"Bonan vesperon, sinjorino; mi venigis vin pro filantropia 
celo; mi malpermesis al Adèle paroli kun mi pri siaj donacoj; 
kaj ŝi estas plena de entuziasmo pri ili; bonvolu aŭskulti kaj 
pridemandi ŝin; per tio vi plenumos unu el la plej grandaj 
filantropaĵoj." 
Tuj kiam Adèle ekvidis sinjorinon Fairfax, ŝi vokis ŝin al la 
kanapo kaj plenigis ŝian antaŭtukon per ludiloj el porcelano, 
vakso kaj eburo ĉerpitaj el ŝia kesteto, eligante ĉiajn ĝojkrietojn en kripligita angla lingvo. 
"Plenuminte tiagrade mian rolon kiel gastiganto, por ke mi 
ebligu al miaj gastoj sin amuzi reciproke, mi povas zorgi pri 
miaj propraj amuzoj," diris sinjoro Rochester. "Fraŭlino Eyre, 
ŝovu ankoraŭ pli proksimen ĉi tien vian seĝon; vi sidas ankoraŭ tro malproksime; mi ne ŝatas sanĝi la oportunan pozon 
en ĉi tiu seĝo kaj sen tio mi ne povas vidi vin." 
Mi faris laŭ lia deziro kvankam multe pli volonte mi restus 
sidanta en la ombro; sed sinjoro Rochester havis tian imponan voĉon, kiam li ion ordonis, ke kompreneble mi tuj obeis 
lin. 
Kiel mi jam diris, ni sidis en la manĝosalono; la kandelabro, kies kandeloj estis ekbruligitaj antaŭ la manĝo, plenigis 
la salonon per festa lumo; la kamena fajro estis ruĝa kaj brila; la purpuraj kurtenoj pendis riĉe kaj peze antaŭ la alta fenestro kaj la ankoraŭ pli alta portiko; ĉie regis silento, kaj estis
nur aŭdata la subpremita babilado de Adèle (ŝi ne kuraĝis paroli laŭtvoĉe) kaj kiam ŝi eksilentis, oni aŭdis la tintadon de 
la pluveroj sur la fenestrojn. 
Dum sinjoro Rochester estis tiel sidanta sur sia seĝo el damasto, li aspektis alie ol antaŭe, ne tiel severa kaj malgaja. 
Ĉirkaŭ lia buŝo ludis rideto; liaj okuloj brilis; mi ne scias, ĉu 
la vino kaŭzis tion, sed mi kredas tion verŝajna. Lia humoro 
estis postmanĝa, pli libera, pli indulga, ankaŭ al si mem, ĉar 
matene li aspektis pli krudeta. Lia forta kapo kuŝis sur la remburita seĝdorso kaj la fajrolumo ludis sur liaj akraj vizaĝtrajtoj 
kaj speguliĝis en liaj grandaj malhelaj okuloj, ĉar grandajn 
malhelajn okulojn li havis kun ŝanĝiĝema brilo, kaj belegaj ili 
estis, ne rigardante milde, sed malgraŭ tio montrante sentemon. 
Dum kelkaj minutoj li rigardis en la fajron kaj tiam mi rigardis lin; subite li sin turnis; niaj okuloj renkontis iuj la aliajn. "Vi rigardis kaj ekzamenis min, fraŭlino Eyre," li diris, "ĉu 
vi trovas min belaspekta?" 
Se mi estus pripensinta tiun demandon, mi estus respondinta ĝin per ia neklara ĝentilaĵo; sed antaŭ ol pripensi la demandon, mi respondis: 
"Ne, sinjoro." 
"Vere? - Nu, vi aspektas iom eksterordinare," li diris. " Vi 
aspektas kiel virineto stranga, kvieta, grava kaj simpla, sidante tie kun plektitaj manoj kaj kun mallevitaj okuloj (esceptinte 
kiam vi penetre min rigardas, kiel vi faras nun); kaj kiam oni 
demandas ion al vi, aŭ faras rimarkon, kiun vi devas respondi, 
ĉar tiam vi malkaŝe respondas, se ne subite mallonge tamen 
sufiĉe krudete. Kion vi intencas per tio?" 
"Sinjoro, mi malkaŝe diris mian opinion. Mi petas pardonon. Mi devus respondi, ke ne estas facile doni respondon 
nepripensitan al demando pri ies eksteraĵo; ekzemple: ke la 
opinioj estas malsamaj; ke beleco ne estas io grava, aŭ ion 
similan." 
"Ne, ion tian vi ne devus respondi. Ĉu beleco ne estas grava, vi diras? Kaj jen, pretekstante plibonigi la antaŭan ofendon per flataĵo kaj karesaĵo por kvietigi min, vi en ruza maniero puŝas tranĉileton en mian nukon! Sed diru plue, kian 
malbonon vi vidas sur mi? Mi kredas, ke ĉiuj miaj korpomembroj kaj ĉiuj miaj vizaĝtrajtoj estas kiel de ĉiu alia viro. 
"Sinjoro Rochester, konsentu al mi, ke mi reprenu mian 
unuan respondon. Mi ne intencis ion malagrablan. Mi nur 
faris malsaĝan eraron." 
"Ĝuste; mi samopinias kaj vi devos esti respondeca. Juĝu 
min. Ĉu ekzemple mia frunto ne estas laŭ via plaĉo?" 
Li ŝovis flanken la nigrajn, densajn harojn, kuŝantajn sur lia 
frunto kaj montris al mi sian larĝan frunton, malantaŭ kiu 
povus sin kaŝi multaj cerboj, sed samtempe li montris la lokon, kie devus sin trovi la signo de bonvoleco kaj amikeco. 
"Nu, fraŭlino, ĉu mi estas malsaĝulo?" 
"Tute ne, sinjoro. Eble vi trovus min malĝentila, se mi demandus vin, ĉu vi estas filantropo?" 
"Jen! Denove la tranĉileto min tuŝas dum ŝi faras, kvazaŭ 
ŝi karesas mian kapon. Kaj tio okazas, ĉar mi diris, ke mi ne 
ŝatas la societon de maljunaj virinoj (mi diru tion mallaŭte!) 
kaj de infanoj. Ĝenerale mi ne estas filantropo; sed konsciencon mi havas;" kaj li montris la tuberojn, kiuj kiel oni pretendas, pruvas ĝian ĉeestadon, kaj kiuj, feliĉe por li, estis sufiĉe grandaj; ili eĉ plilarĝigis la supran parton de lia frunto. 
"Krome, mi montris iam grandan sentemon de koro. Havante vian nunan aĝon mi estis vere sufiĉe sentema; mi kompatis la premitojn kaj malfeliĉulojn; sed la sorto strange jetis 
min tien kaj reen de post tiu tempo. Ĝi eĉ knedis min per siaj 
manoj kaj mi kredas, ke mi nun povas diri, ke mi estas malmola kiel kaŭĉuka pilko; meze de tiu brilo estas nur malgranda sentebla punkto, kaj en unu aŭ du nevideblaj lokoj ĝi estas penetrebla. Ĉu tio donas al mi ankoraŭ iomete da espero? 
"Espero al kio, sinjoro?" 
"Al mia ŝanĝiĝo de kaŭĉuko en karnon kaj sangon?" 
"Tre certe li trinkis tro multe da vino," mi pensis, kaj mi ne 
sciis, kion mi devus respondi al tiu stranga demando. Kiel mi 
povus scii, ĉu li estis kapabla je retransformiĝo? 
"Vi rigardas min tute konfuzite, fraŭlino Eyre; kaj kvankam 
vi estas tiel malmulte beleta kiel mi estas bela, tiu konfuzita 
vizaĝo bonege taŭgas por vi, krome ĝi estas utila al mi, ĉar ĝi 
deflankigas tiujn akrajn okulojn de mia vizaĝo kaj igas ilin 
atenti la lanajn florojn de la kamentapiŝo. Sekve restu konfuzita, juna virino; hodiaŭ vespere mi sentas min inklina al hejmeco kaj al konversacio." 
Dirinte tion, li ekstaris kaj brake sin klinis kontraŭ la marmora kamenbreto. En tiu pozo mi tre klare vidis liajn vizaĝon 
kaj figuron; same kiel la eksterordinare larĝan bruston, kiu 
preskaŭ estis proporcia al la longo de liaj korpomembroj. Mi 
estas konvinkita, ke plej multaj homoj trovus lin malbela; tamen tiom da senkonscia fiereco estis en lia pozo; tiom da facileco en liaj movoj; tia provo de indiferenteco pri lia eksteraĵo; tia fiera konscio pri la potenco de aliaj ecoj, veraj aŭ okazaj, kiuj anstataŭis la personajn belecojn, ke oni rigardante 
lin, en neevitebla maniero dividis tiun indiferentecon, kaj eĉ 
blinde kredis tiun fidon.
"Mi estas hodiaŭ vespere inklina al hejmeco kaj konversacio," li rediris; "kaj tial mi venigis vin. La fajro kaj la kandelabro kaj eĉ Piloto estis nesufiĉa societo, ĉar neniu povas paroli. Adèle estas unu gradon pli bona, tamen ankoraŭ profunde sub la postulita nivelo; sinjorino Fairfax tutsame, sed se vi 
volas, vi povus kontentigi min. La unuan vesperon, kiam mi 
petis vin malsupreniri, mi ne povis kompreni vin. Tial mi preskaŭ tute forgesis pri vi. Aliaj pensoj forpuŝis vin el mia kapo; 
sed hodiaŭ vespere mi volas esti kvieta, kaj forpeli ĉion malagrablan kaj refoje pensi pri kio estas bona. Plaĉus al mi esplori, pridemandi vin, sekve parolu." 
Anstataŭ paroli mi ridetis; sed tiu rideto ne montris submetiĝon nek ĝentilecon. 
"Parolu do," li diris insiste. 
"Pri kio do, sinjoro?" 
"Pri kio ajn vi deziras. Pri la temo de la interparolo kaj pri 
la maniero trakti ĝin, decidu mem, jam elektu." 
Mi sekve sidiĝis kaj diris nenion: "Se li atendas, ke mi parolos, nur por interparoli kaj por esplori min, li spertos, ke li 
direktis sin al malĝusta persono," mi pensis. 
"Ĉu vi mutiĝis, fraŭlino Eyre?" 
Mi silentis. Li iom sin klinis super min kaj ŝajnis, ke li per 
unu rapida ekrigardo volis penetri en la plej profundan lokon 
de mia animo. 
"Ĉu obstina?" li demandis, "kaj ofendita? Nu, tion mi meritis. Mi faris mian demandon en malsaĝa, preskaŭ senhonta maniero. Mi petas vian pardonon, fraŭlino Eyre. La fakto 
estas nome, ke mi ne deziras konduti al vi kiel al subulo. Tio 
estas - li korektis sin mem - mi postulas nur la superecon, 
kiu ekzistas per la dudek jara diferenco pri nia aĝo kaj superecon devenantan el centjara sperto. Tion mi rajtas postuli, et 
j' y tiens1 kiel dirus Adèle, kaj pro tiu supereco kaj nur pro ĝi 
sole mi dezirus, ke vi bonvolus iom paroli kun mi por distri 
miajn pensojn, kiuj fariĝis tute galaj pro cerbumado pri unu 
sola afero; kaj difektitaj kiel rustinta najlo." 
Li kompleziĝis klarigi sian deziron; ĝi preskaŭ estis senkulpiga, mi ne estis malsentema por la honoro, kiun li faris al mi, 
sed tion mi ne volis montri. 
"Tre volonte mi volus distri vin, sinjoro, se mi povus; sed 
malfacile mi povas ekparoli pri iu temo, ne sciante kio interesas vin. Faru al mi demandojn, kaj mi penos respondi ilin." 
"Unue, permesu al mi, ke mi rajtas esti iom abrupta kaj 
ordona; eble kelkfoje tre postulema, pro la kaŭzoj, kiujn mi 
ĵus citis; nome, ke mi estas sufiĉe aĝa por esti via patro kaj ke 
mi trabatis min tra ĉiuj spertoj inter homoj de ĉiuj nacioj kaj 
ke mi vagadis tra duono de nia terglobo, dum vi pasigis vian 
vivon kviete inter unu sola aro da homoj en unu sama domo." 
"Faru kiel plaĉos al vi, sinjoro." 
"Tio ne estas respondo; aŭ pli bone dirite, tio estas koleriga 
respondo, ĉar ĝi estas evita. Donu pli klaran respondon." 
"Mi ne kredas, sinjoro, ke vi havas la rajton ordoni al mi, 
ĉar vi estas pli aga ol mi, aŭ ĉar vi vidis pli multon de la mondo ol mi; via rajto al supereco dependas nur de la uzo, kiun 
vi faris de viaj tempo kaj sperto." 
"Hm! Bone dirite! Sed mi ne pravigos vin pri tio, ĉar tio ne 
utilos al mi, ĉar mi uzis nur malmulte, eble nur malbone tiujn 
du avantaĝojn... Sekve, metante flanken tiun superecon, vi 
sendube de tempo al tempo sekvos miajn ordonojn ne estante ofendita de la ordona tono?" 
1 kaj al tio mi tenas min
Mi ridetis, pensante: sinjoroRochester estas certe tre rimarkinda - li ŝajnas tute forgesi pri tio, ke li pagas al mi tridek funtojn sterlingajn jare por ricevotaj ordonoj. 
"Tiu rideto pruvas jam multon," li diris, tuj rimarkante tiun 
subitan esprimon, "sed mi volonte aŭdus ĝin." 
"Mi pensis pri tio, sinjoro, ke tre malmultaj mastroj penus 
demandi, ĉu iliaj pagataj subuloj povus senti ofendon pro iliaj 
ordonoj." 
"Pagataj subuloj!? Kion, ĉu vi estas mia pagata subulo? Ho 
jes, mi ne pensis pri la salajro! Nu, do, ĉu vi volas permesi al 
mi, pro tiu mona kaŭzo, esti iom postulema?" 
"Ne sinjoro, ne pro tiu kaŭzo. Sed, ĉar vi forgesis pri ĝi kaj 
ĉar vi ne estas indiferenta pri tio, ĉu subulo en via dependeco estas feliĉa aŭ malfeliĉa, mi tutkore konsentas." 
"Ĉu vi ankaŭ konsentas, ke mi liberigu min de amaso da 
konvenciaj formoj kaj esprimoj, ne pensante, ke tio okazas 
pro malĝentileco?" 
"Mi estas certa pri tio, sinjoro, ke neniam mi konsideros 
senĝenatecon kiel arogantecon. La unuan mi tre ŝatas, la lastan ne tolerus libere naskiĝinto, eĉ ne salajrita." 
"Sensencaĵo! La plej multaj libere naskiĝintoj tolelas ĉion, 
kion ajn, por salajro; sekve juĝu pri vi mem kaj ne parolu pri 
ĝeneralaĵoj pri kiuj vi scias tute nenion. Sed image mi premas 
vian manon pro via respondo, kvankam tiu respondo ne estis 
trafa, kaj same pro la maniero en kiu vi ĝin diris kaj pro la 
enhavo de via dirajo; la maniero estis honesta kaj sincera; oni 
ne renkontas ĝin ofte; kontraŭe; afekto aŭ malvarmeco, aŭ 
malsaĝa, kruda miskompreno de la intenco estas la ordinara 
rekompenco de sincereco. El tri mil nespertaj guvemistinoj ne 
tri estus respondintaj kiel vi ĵus faris. Sed ne pensu, ke mi
volas flati vin. Se vi estas skulptita el alia ligno ol la plej multaj, tio ne estas merito, sed nur laboro de la naturo. Krom tio, 
eble mi faras tro rapidan konsekvencon. Ĉar kiel mi povas 
scii, ĉu vi estas pli bona ol aliaj. Estas ja eble, ke vi havas netolereblajn malvirtetojn, kiuj ne kompensas viajn bonajn 
ecojn." 
"Eble ankaŭ vi havas ilin," mi pensis. 
Niaj okuloj renkontis unu la aliajn, kiam tiu penso naskiĝis 
en mia kapo; li ŝajnis legi mian penson en miaj okuloj kaj respondis ĝin kvazaŭ mi estus dirinta ĝin voĉe. 
"Jes, jes! Vi pravas," li diris, "mi mem havas multajn malvirtetojn; tion mi bone scias, kaj mi ne intencas kaŝi ilin, estu 
certa pri tio. Dio scias, ke mi ne rajtas severe juĝi aliajn personojn. Mi ne forgesu, ke mi havas post mi aron da faroj, 
kiujn mi povus apliki al mi mem, kvankam mi malaprobas 
ilin en sarkasma maniero ĉe miaj proksimuloj. Estante dudekiomjara, mi ĵetis min sur malbonan vojon, aŭ pli ĝuste dirite 
(ĉar kiel aliaj pekuloj, mi volonte ŝovas la duonon de mia 
ŝuldo sur malfavorajn cirkonstancojn) mi estis ĵetata sur ĝin 
kaj neniam mi povis returni min sur la bonan vojon. Sed mi 
povus esti tute alia persono, ol mi nun estas; mi same bone 
povus esti kiel vi - eĉ pli saĝa - jes, preskaŭ same senmakula. Mi envias vian anim-pacon, vian puran konsciencon, 
vian puran memoron, ĉar memoro sen makulo nepre estas 
granda trezoro, ĉu ne vere? - ĝi estas neelĉerpebla fonto de 
rava freŝeco, ĉu ne vere?" 
"Kiel estis via memoro, kiam vi estis dekokjara, sinjoro?" 
"Ĝi estis bona, klara kaj sana: neniu kota rivero ŝanĝis ĝin 
ankoraŭ en fetorantan lagetaĉon. Kiam mi estis dekokjarulo, 
mi estis kiel vi - en ĉiuj rilatoj. La naturo destinis, ke mi fari-
ĝu bona viro, fraŭlino Eyre, kaj vi vidas, ke mi ne fariĝis tia. 
Eble vi diros, ke vi ne rimarkis tion. Almenaŭ mi flatas min, 
ke mi legas tion en viaj okuloj (sed estu singarda pri tio, kion 
vi esprimas per tiu organo, ĉar mi tre facile legas la lingvon 
de la okuloj). Sed kredu kaj fidu miajn vortojn - mi ne estas 
fripono, ne pensu tion - tian famon rilate al tiu malboneco 
ne aljuĝu al mi; sed mi vere kredas, ke mi, pli multe per la cirkonstancoj ol per mia karaktero, estas nur kutima pekulo, 
sperta pri ĉiuj ordinaraj mizeraj distraĵoj, per kiuj ĉiuj riĉuloj 
kaj diboĉuloj pasigas sian tempon. Ĉu vi miras, ke mi konfesas tion? Sciu do, ke ofte dum via estonta vivo vi estos la nevola fidato de la sekretoj de viaj konatoj. La homoj instinkte 
sentos, same kiel mi sentis tion, ke via koro ne instigas vin 
rakonti pri vi mem, sed ke pli multe ĝi igos vin aŭskulti dum 
aliaj parolas pri si mem; kaj ankaŭ ili sentos, ke vi ne aŭskultos kun malica malestimo pri ilia maldiskreteco, kio estas 
malpli konsola kaj kontentiga, ĉar ĝi estas tiel malmulte trudema pri siaj demonstracioj." 
"Kiel vi scias tion? - ĉu vi povas diveni ĉion tion, sinjoro?" 
"Ho, tion mi scias certe; tial senhezite mi parolas plue, kvazaŭ mi enskribus miajn pensojn en taglibro. Vi eble diros, ke 
mi devus levi min super la cirkonstancojn. Kaj tion mi devus; 
sed kiel vi vidas, mi ne faris tion. Kiam la sorto estis al mi 
maljusta, mi ne estis sufiĉe saĝa kaj restis kvieta. Mi estis indiferenta pri tio, kion mi faris; kaj tiam mi degeneris. Kaj se 
la unua veninta malsaĝulo kaŭzis al mi abomenon pro liaj diboĉaĵoj, mi eĉ ne povis flati min, ke mi estas pli bona ol li. Mi 
devas konfesi, ke li kaj mi staris samnivele. Mi dezirus resti pli 
firma - tion Dio scias! Se iam vin regas la tento, fraŭlino
Eyre, tiam vin ne retenu la pento, kiu certe venos. Pento estas la veneno de la vivo." 
"Mi foje aŭdis, sinjoro, ke ĝi estas ties kuracilo." 
"Ĝi ne estas kuracilo. Eble pliboniĝoj estas ties kuracilo; kaj 
mi povus plibonigi min - por tio mi havas la forton - se - 
sed kial pensi pri tio, estante piede kaj mane ligita kaj malbenita kaj teren premita sub ŝarĝo? Kaj ĉar al mi estas nerevokeble malpermesata la feliĉo, mi havas la rajton ĝui la vivon 
kiel eble plej multe. Kaj tion mi volas, malgraŭ ĉio." 
"Per tio vi degeneros pli kaj pli multe, sinjoro." 
"Tio estas ebla. Sed kial mi ne akceptu, se al mi estos prezentata dolĉa ĝuo? Kaj mi povas ĝui ĝin, same kiel la abelo 
kolektas la mielon sur la erikejo." 
"Kiel amara ĝi estos, sinjoro." 
"Kiel vi scias tion? - Vi neniam spertis tion. Kiel terure 
grave vi rigardas min; kaj pri tiu afero vi scias same malmulte 
kiel ĉi tiu kameo (dirante tion li prenis unu de la kamenbreto). 
' Vi ne rajtas prediki al mi, ho novulo. Vi eĉ ne iris tra la pordego de la vivo, kaj vi scias absolute nenion pri ĝiaj sekretoj' ." 
"Mi nur memorigas vin pri viaj propraj vortoj, sinjoro. Vi 
diris, ke eraroj trenas post si penton, kaj la penton vi nomis 
la veneno de la vivo." 
"Sed kiu parolis pri eraroj? Mi malfacile povas akcepti, ke 
la ideo, moviĝanta en mia cerbo, estis eraro. Pli multe mi kredas, ke ĝi estas inspiraĵo kaj ne eraro. Ĝi estas tre agrabla kaj 
kvietiga. Jen ĝi denove alvenas! Ĝi ne estas malica spirito, tion 
mi certigas al vi; kaj se ĝi estus io tia, tiam ĝi transformiĝis en 
anĝelon de la lumo. Mi opinias, ke mi devas allasi tian belan 
gaston, se ĝi petas la eniron en mian koron.," 
"Ne fidu ĝin, sinjoro; ĝi ne estas vera anĝelo."
"Sed, refoje mi demandas, kiel vi scias tion? Per kiu instinkto vi kapablas diferencigi falintan anĝelon de senfunda abismo de sendito de la trono de la Eternulo, alivorte kiel vi kapablas diferencigi kondukanton de deloganto?" 
"Mi juĝis nur laŭ la esprimo de via vizaĝo, sinjoro; ĝi esprimis malkvieton, kiam vi diris, ke la ideo revenas en vi. Klare 
mi sentas, ke ĝi kaŭzos al vi novan mizeron, se vi aŭskultos 
ĝin." 
"Tute ne - ĝi alportas la plej ĉarman sciigon de la mondo. 
Krome ne ekzistas gardisto de mia konscienco. Sekve ne maltrankviliĝu. Eniru kara vaganto." Tion li diris kvazaŭ al aperaĵo, kiu estis videbla nur al li; poste krucante la duone etenditajn brakojn sur la brusto, li faris kvazaŭ li ĉirkaŭbrakas 
nevideblan estaĵon. 
"Nu," li diris plue, refoje turuante sin al mi, "mi ricevis la 
pilgrimanton - alivestitan diaĵon, mi vere ĝin kredas. Ĝi faris al mi jam multan bonon. Mia koro similis ostarejon; de 
nun ĝi estos sanktejo." 
"Por diri al vi la veron, sinjoro, mi tute ne komprenas, pri 
kio vi parolas. Mi ne povas plu sekvi la temon, ĉar ĝi superas 
mian komprenon. Mi nur scias, ke vi diris, ke vi ne estas tiel 
bona, kiel vi dezirus esti, kaj ke vi bedaŭras vian neperfektecon. Nur tion mi povas kompreni. Vi diris, ke via makulita 
rememoro estas konstanta turmentado. Ŝajnas al mi, ke se vi 
farus vian eblon, vi post kelka tempo povus esti, kion vi dezirus; kaj ke, se vi rekomencus de la komenco kun forta volo 
plibonigi viajn proprajn pensojn, ke vi post unu jaro estus 
kolektinta novan kaj senmakulan trezoron de rememoroj, 
kiujn vi povus rigardi kun plezuro."
"Tre ĝuste pensite kaj tre ĝuste dirite, fraŭlino Eyre, kaj en 
ĉi tiu momento mi jam estas pavimanta la inferon." 
"Kion vi volas diri per tio, sinjoro?" 
"Mi nutrus ĉiajn bonajn intencojn, kiujn mi kredas ne nur 
daŭraj, sed ankaŭ malmolaj kiel ŝtonoj. Miaj agoj kaj faroj 
estiĝos nepre tute aliaj ol la ĝisnunaj." 
"Kaj, ĉu ankaŭ pli bonaj?" 
"Ankaŭ pli bonaj - tiom pli bonaj, kiel oro estas pli pura 
ol malpura skorio. Vi ŝajnas dubi pri mi, mi ne dubas pri mi 
eĉ minuton. Mi nun scias, kion mi volas, kaj mi konas la kaŭ- 
zojn; kaj tiumomente mi submetas min al leĝo, tiel neŝan- 
ĝebla, kiel la leĝoj de la Medoj kaj Persoj, kaj mi certigas vin, 
ke mia volo kaj la kaŭzo de mia volo estas ambaŭ bonaj." 
"Ili ne povas esti bonaj, sinjoro, se vi bezonas novan leĝon 
por atesti ilin." 
"Malgraŭ tio ili estas tiaj, eĉ se nova leĝo estus necesa. 
Eksterordinaraj cirkonstancoj postulas eksterordinarajn regulojn kaj leĝojn." 
"Tiu tezo ŝajnas al mi danĝera, sinjoro, ĉar oni tuj povas 
vidi, ke oni povas uzi ilin malbone." 
"Ho, elokventa saĝulino! tiel estas: sed mi ĵuras je miaj hejmaj dioj, ke mi ne uzos ilin malbone," 
"Vi estas nur homo kaj erarebla." 
"Certe; same kiel vi - kion poste?" 
"La erarebla homo ne proprigu al si potencon, kiu povas 
nur esti konfidata al la dia kaj perfekta estaĵo." 
"Kian potencon?" 
"Tiun, kiu deklaras bona ĉiun strangan kaj nesankciigitan 
agon." 
"Bona, - jen la ĝusta vorto. Vi diris ĝin."
"Sekve ĝi estu bona," mi diris, leviĝante, ĉar mi opiniis, ke 
estas senutile daŭrigi interparolon, kies temon mi tute ne 
komprenis, kaj ĉar mi sentis, ke mi ne povas penetri en la 
karakteron de mia mastro, almenaŭ ankoraŭ ne; kaj ĉar mi 
havis la malkvieton kaj la konscion pri necerteco, devenanta de la certeco, ke mi estas nescianta. 
"Kien vi nun iras?" 
"Mi iras por konduki Adèlon al ŝia lito, jam pasis la kutima horo, en kiu ŝi enlitiĝas." 
"Vi timas min, ĉar mi parolas kiel Sfinkso." 
"Viaj vortoj estas enigmja, sinjoro. Sed kvankam mi komprenas ilin nur malbone, mi tamen ne timas vin." 
"Vi tamen timas - via memestimo timas fari mallertaĵon." 
"Jes, tiurilate mi iom timas - mi ne volonte diras sensencaĵon." 
"Se vi dirus ĝin, vi farus tion tiel grave kaj kviete, ke mi rigardus ĝin tre sagaca. Ĉu vi neniam ridas, fraŭlino Eyre? Ne 
penu respondi tiun demandon - mi vidas, ke vi ridas malofte; sed vi povas ridi tre ĝoje. Kredu al mi, via karaktero ne 
estas tiel rigida, same kiel mia karaktero ne estas malbona. La 
disciplino de Lowood ankoraŭ iom premas vin, kaj tial vi 
subpremas viajn trajtojn, mallaŭtigas vian voĉon kaj ne tiel 
movas viajn korpomembrojn, kiel vi farus sub aliaj cirkonstancoj; kaj en ĉeesto de edzo kaj frato - aŭ patro aŭ mastro 
aŭ kiu ajn - vi estas tro timema por rideti tre ĝoje, por paroli malkaŝe aŭ esti tro vigla pri viaj movoj; sed post kelka 
tempo vi sendube lernos esti natura en mia ĉeesto, ĉar estas 
neeble al vi esti konvencia; kaj tiam viaj rigardoj kaj movoj 
estiĝos pli viglaj kaj ŝanĝiĝemaj ol ili nun kuraĝas esti. De 
tempo al tempo mi jam ekvidis kvazaŭ la ekrigardon de
stranga birdo tra la densaj kradoj de kaĝo; en tiu kaĝo sidas 
viva, senripoza, energia malliberulo; se ĝi estus libera, ĝi flugpendus alte en la blua ĉielo. Ĉu nepre vi volas foriri?" 
"La naŭa horo jam batis." 
"Tio ne gravas - atendu ankoraŭ momenteton. Adèle ne 
estas ankoraŭ preta enlitiĝi. Mia ĉi tiea loko, fraŭlino Eyre, 
dum mi sidas kun la dorso turnita al la fajro kaj la vizaĝo turnita al la salono, kapabligas min ĉion bone rigardi. Dum mi 
estis parolanta kun vi, mi de tempo al tempo ekzamenis Adèlon (mi havas kaŭzojn, ekzameni kaj rigardi ŝin kun intereso 
speciala - kaŭzojn, kiujn mi eble - ne, kiujn mi certe komunikos al vi poste); antaŭ malpli ol dek minutoj ŝi prenis el sia" 
boĵte" jupeton el silko; ŝia vizaĝo radiis pro ravego dum ŝi 
malfaldis ĝin; la koketeco jam nestiĝis en ŝia sango kaj miksiĝis kun ŝia tuta korpo. "Il faut que je l' essaie!" (Mi devas provi ĝin!) ŝi ekkriis. "Et a l' instant même!" (Kaj eĉ tuj!) kaj ŝi kuregis el la salono; en ĉi tiu momento, estu certa pri tio, ŝi estas jam ĉe Sophie, kie ŝi submetiĝos al transformado de vestoj. Post kelkaj minutoj ŝi revenos kaj mi scias jam anticipe, 
kion mi vidos - la miniaturon de Céline Varens, kiel ŝi kutime aperis sur la sceno ĉe la prezentado de - sed mi nun ne 
parolu pri tio. Intertempe mi antaŭscias, ke miaj plej delikataj sentoj estas ricevontaj bategon. Mi antaŭsentas tion; restu 
por vidi ĉu mia antaŭdiro veriĝos." 
Baldaŭ ni aŭdis la piedeton de Adèle en la koridoro. Ŝi eniris ĝuste kiel ŝia adoptinto estis antaŭdirinta. Jupo rozkolora el atlaso, tre mallonga kaj borderita kiel eble plej larĝe, anstataŭis la brunan jupeton, kiun ŝi portis antaŭ kelkaj minutoj; ŝiajn krurojn vestis ŝtrumpoj el silko kaj ŝiaj piedoj portis blankajn sandalojn el atlaso, sur sia frunto ŝi havis girlandon el rozoburĝonoj. 
"Est-ce que ma robe va bien?" (ĉu mia jupo vestas min bone?) ŝi ekkriis kurante al ni. "Et mes souliers? Et mes bas?" (kaj 
miaj ŝuoj kaj miaj ŝtrumpoj?) "Tenez, je crois que je vais danser!" (atendu, mi dancos) kaj etendante sian jupeton, ŝi faris 
kelkajn paŝojn tra la salono - ĝis ŝi venis al sinjoro Rochester. Poste ŝi turnis sin rapide antaŭ li sur unu piedo kaj falis 
antaŭ li sur unu genuo, ekkriante: 
"Monsieur, je vous remercie mille fois de votre bonté" (Sinjoro, 
mi dankas vin milfoje pro via boneco); poste levante sin, ŝi 
diris plue: "C' est comme cela que maman faisait, n' est-ce pas, 
monsieur?" (Tion faris mia patrino, ĉu ne vere, sinjoro?) 
"Ĝuste!" li respondis. "Kaj, comme cela (tiel) ŝi tiris mian 
anglan oron el miaj britaj poŝoj. Ankaŭ mi estis verda, fraŭ- 
lino Eyre jes, herbe verda. Ne unu pli verda printempa nuanco ol tiu, kiu nun aspektigas vin freŝa, faris min freŝaspekta 
antaŭ multaj jaroj. Mia printempo pasis, sed ĝi postlasis al mi 
tiun francan floreton, de kiu mi sub kelkaj animagordoj, volontege estus senigita. Ĉar mi ne estimas la radikon, el kiu ĝi 
ekfloris, spertante ke ĝi povis esti nutrata nur per orpolvo, mi 
amas nur duone la floron, kiun ĝi kreskigis, precipe kiam ŝi 
aspektas tiel arte kiel nun. Mi konservas kaj edukas ĝin laŭ la 
rom-katolika ideo, nome por per unu bona ago ekstermi 
kvanton da grandaj aŭ malgrandaj pekoj. Ĉion tion mi klarigos al vi alian fojon. Bonan nokton."
Ĉapitro XV. 
Sinjoro Rochester klarigis ĉion en pli malfrua okazo. 
Estis en iu posttagmezo, kiam li okaze renkontis min 
kaj Adelon en la ĝardeno. Dum ŝi ludis kun Piloto kaj sia rakeda pilko, li invitis min fari kun li malgrandan promenon en 
la fago-aleo, de kie ni povis vidi ŝin. 
Li rakontis al mi, ke ŝi estas filino de franca dancistino, 
Céline Varens, por kiu li iam sentis, kiel li diris "une grande 
passion" (grandan pasion). Kaj Céline estis ŝajniginta respondi 
tiun pasion per sama varmega amo. Li rigardis sin kiel ŝian 
idolon malgraŭ sia malbeleco; li diris, ke li kredis, ke ŝi preferis lian "taille d' athlete" (atletan talion) al la elegantecon de 
Apolono de Belvedere. 
"Kaj, fraŭlino Eyre, tiel min karesis tiu prefero, kiun tiu 
gaŭla nimfo montris al sia brita gnomo, ke mi instalis ŝin en 
hotelo, donante al ŝi tutan aron da servistoj, veturilaron, hindajn ŝalojn, diamantojn, puntaĵon kaj tiel plu. Mallonge dirite, mi komencis la proceson ruinigi min en la ordinara maniero, kiel ĉiu unue veninta malsaĝulo. Ŝajnis, ke mi eĉ ne posedis tiom da originaleco, por trovi novan vojon al honto kaj 
pereo, sed kun malsaĝa akurateco sekvis la malnovan postsignon ne deflankiĝante unu colon de la eluzita vojo. Kiel mi 
meritis, trafis min la sorto de ĉiuj aliaj malspertuloj. Unu vesperon, kiam Céline ne atendis min, mi okaze venis por viziti 
ŝin kaj ne trovis ŝin hejme; sed ĉar la vetero estis varmega, kaj
min tedis la vagado en Parizo, mi sidiĝis en ŝia buduaro, feli- 
ĉa, ke mi povis enspiri la aeron, kiun ŝi ĵus sanktigis per sia 
ĉeesto. Ne, - mi troas; neniam mi kredis, ke ŝi havas sanktigan virton; estis pli vere tre dolĉa odoro, kiun ŝi estis postlasinta, odoro de ambro kaj mosko, kiu tute ne memorigas pri 
sankteco. Mi estis sufokiĝonta pro la odoro de potfloroj kaj 
esencoj disŝprucigitaj, kiam ĝustatempe min ektrafis la penso malfermi la fenestron kaj suriri la balkonon. La luno hele 
lumis same kiel la gaslumo, kaj la aero estis silenta kaj hela. 
Sur la balkono staris unu aŭ du seĝoj; mi sidiĝis, prenis cigaron el la ujo - mi ankaŭ nun prenos unu, se vi permesas." 
Sekvis paŭzo, kiun li uzis por preni kaj ekbruligi cigaron. 
Proksimiginte ĝin al siaj lipoj kaj elspirinte la havanan bonodoran fumon en la malvarman frostan sensunan aeron, li diris plue: 
"En tiuj tagoj mi eĉ amis bombonojn, fraŭlino Eyre, kaj mi 
kraketis - pardonu al mi la vorton - mi kraketis alterne ĉokoladkonfitaĵon kaj fumis mian cigaron, rigardis la veturilojn, 
kiuj ruliĝis laŭ la eminentaj stratoj de la najbara operejo, kiam 
mi ekvidis elegantan veturilon fermitan kaj tiratan de elegantaj anglaj ĉevaloj. En la hela gaslumo mi tuj rekonis la "voiture", kiun mi estis donacinta al Céline. Ŝi revenis; kompreneble mia koro forte batis pro malpacienco kontraŭ la fera krado, sur kiu mi apogis min. Kiel mi atendis, la veturilo ekhaltis antaŭ la domo de la hotelo; mia flamo - tio estas la vera 
nomo por enamiĝinto je dancistino - malsupreniris. Kvankam ŝi estis envolvita en mantelo - superflua ŝarĝo en tia 
varma junia vespero - mi tuj rekonis ŝin pere de ŝiaj malgrandaj piedoj, elstarantaj el sub la bordo de ŝia vesto, kiam 
ŝi saltis trans la veturilŝtupon. Mi estis fleksonta min super la
balkono por murmuri "mon ange" (mia anĝelo) je tono aŭdebla nur al la orelo de la amo, kiam post ŝi ankoraŭ alia figuro 
saltis el la veturilo. Ankaŭ tiu estis volvita en mantelo; sed ĝi 
estis spronhava kalkanumo, kiu tintis sur la stratŝtonoj, kapo 
kovrita per nigra ĉapelo, kiu malaperis sub la arkaĵiĝintan 
porte-cochère (enirejo) de la hotelo. 
"Ĉu ne vere, fraŭlino Eyre, vi neniam spertis, kio estas ĵaluzo? Kompreneble. Tion mi ja ne bezonas demandi, ĉar vi ja 
neniam konis la amon. Ambaŭ tiujn sentojn vi nur povos lerni de la sperto; via animo dormas ankoraŭ; la bato, kiu vekos 
ilin, devas ankoraŭ trafi vin. Vi kredas, ke la tuta vivo forfluos 
laŭ trankvila rivereto, laŭ kiu via juneco ĝis nun fluadis. Kun 
fermitaj okuloj kaj surdaj oreloj vi lasas vin konduki antaŭen, 
vi ne vidas la ŝtonegojn, kiuj sin kaŝas en la tuja proksimeco 
sub la supraĵo; vi ne aŭdas, kiel la ondoj obstine batas kontraŭ la rokoj. Sed mi diras al vi - kaj atentu mian vorton - 
iun tagon vi alvenos al la ŝtonega mallarĝejo de la kanalo, kie 
la tuta vivorivero dissolviĝas en akvoturniĝon, bruon kaj ŝaŭ- 
mon; vi dispeciĝos en atomojn - aŭ granda ondo vin levos 
kaj kondukos vin en kvietan riveron - kiel okazis al mi. 
"Mi amas ĉi tiun tagon, mi amas ĉi tiun plumbokoloran 
ĉielon; mi amas ĉi tiun kvietecon kaj silenton, ĉi tiun glaciiĝon 
de la mondo en ĉi tiu frosto. Mi amas Thornfield; ĝian antikve respektindan aspekton; ĝian izolecon, ĝian malnovan 
kornikan rifuĝejon kaj ĝiajn dornarbojn; ĝian grizan fasadon; 
la longajn vicojn da mallumaj fenestroj, en kiuj speguliĝas tiu 
metalkolora ĉielo! Tamen, kiel longe mi abomenis la nuran 
penson pri ĉi tiu loko; kiel longe mi abomenis ĝin kiel pestinfektitan domon! Kiel mi abomenas ankoraŭ nun -" 
Li grincigis la dentojn kaj eksilentis; li haltis kaj piedbatis
la malmole frostitan teron. Ŝajnis, ke malamita ekpenso lin 
subite kaptis kaj tenis, kaj ke li ne estas kapabla fari unu 
paŝon antaŭen. 
Ni estis surirontaj la aleon, kiam li haltis en tiu maniero; la 
kastelo kuŝis antaŭ ni. Kiam li levis la okulojn al tiuj murdentoj, li ĵetis al ili tian rigardon, kian mi neniam antaŭe nek 
poste vidis. Doloro, honto, - kolero, malpacienco, naŭzo, 
abomeno ŝajnis en tiu momento interbatali en la grandaj 
okuloj, super kiuj arkiĝis la ebone-nigraj brovoj. Sovaĝa estis 
la lukto pro la supereco; sed subite estiĝis nova sento kaj ĝi 
triumfis: ĝi estis io malmola kaj cinika, obstinega kaj decidita; ĝi mildigis lian pasion kaj ŝtonigis lian vizaĝon; li diris 
plue: 
"Dum la momento, kiam mi silentis, fraŭlino Eyre, mi finbatalis iun aferon kontraŭ mia sorto. Jen ĝi staris, ĉe tiu betularbo - ĝi estis sorĉistino, simila al tiu, kiu al Makbeto aperis sur la erikejo de Fores. Ŝi demandis al mi levante la fingron: ' Ĉu vi amas Thornfield?' kaj poste ŝi priskribis devizon 
en la aero, kurantan kiel fajraj hieroglifoj laŭlonge de la tuta 
fronto de la kastelo kaj eĉ inter la fenestroj de la unua kaj de 
la dua etaĝo: ' Amu ĝin se vi povas! Amu ĝin, se vi havas la 
kuraĝon ĝin ami!' 
" ' Mi volas ami ĝin!' mi diris. ' Mi havas la kuraĝon ami ĝin,' 
kaj mi flustre aldiris: ' mi plenumos mian vorton; mi ruinigos 
ĉiun kontraŭaĵon, kiu sin lokas sur la vojon de la feliĉo kaj de 
la pliboniĝo - jes de la pliboniĝo; mi volas esti pli bona homo, ol mi estis, ol mi estas - kiel la leviatano de Hiobo rompis la lancon, la ĵetlancon kaj la harpunon; kontraŭaĵoj, kiujn aliaj homoj rigardas kiel ŝtalaj kaj feraj, estos al mi nenio 
alia ol pajleroj kaj putriĝinta ligno.' 
Jen kuris renkonte al li Adèle kun sia ludilo. "Iru for!" li 
kriis kolere, "ne proksimiĝu, infano, aŭ iru hejmen al Sophie!" 
Poste, kiam li promenis pluen senvorte, mi kuraĝis rememorigi al li lian interrompitan rakonton: 
"Kaj vi foriris de la balkono, sinjoro, kiam fraŭlino Varens 
venis hejmen?" mi demandis. 
Mi preskaŭ atendis riproĉon pro tiu neĝustatempa demando; sed la inverso okazis, li vekiĝis el sia malluma cerbumado, rigardis min kaj la malgaja ombro ŝajnis forgliti de lia vizaĝo. 
"Ho, mi forgesis pri Céline! Nu, mi daŭrigu tiun temon; 
kiam mi vidis eniri mian sorĉistinon en mian ĉambron kun 
tiu kavaliro, estis al mi, kvazaŭ mi ekaŭdis sibladon, kaj verdokula serpento de la ĵaluzo grimpis supren kun nekalkuleblaj 
turnadoj laŭlonge de la lunprilumita balkono, ĝi rampis en 
mian veston kaj trovis en du minutoj la vojon al la interno de 
mia koro! Strange!" 
Refoje li eksilentis. 
"Strange, ke mi devas elekti vin kiel konfidenculinon de 
ĉiuj tiuj aferoj, juna fraŭlino, kaj ankoraŭ pli strange estas, ke 
vi aŭskultas min tiel kviete, kvazaŭ estus la plej natura kaj la 
plej ordinara afero de la mondo, ke viro rakontas al delikata 
nesperta knabino la historion pri sia amatino, pri dancistino! 
Sed tiu lasta strangaĵo estas klarigata de la unua, kiel mi jam 
unu fojon montris. Vi, kun via seriozeco, viaj pripensemo kaj 
singardemo, vi estas kreita esti la konservistino de sekretoj. 
Krom tio mi scias, kia estas la animo, kiun mi metis en interrilaton de la mia; mi scias, ke ĝi estas tia, ke ĝi ne estas sentema pri infekto; ĝi estas tia, ĝi estas eksterordinara animo! 
Feliĉe mi ne intencas difekti ĝin; kaj eĉ se mi intencus tion, mi
ne kapablus difekti ĝin. Ju pli ni parolos unu kun alia, des pli 
bone; ĉar kvankam mi ne povos velkigi vian animon, vi havas 
la kapablon fuŝigi mian!" Post tiu deturniĝo li diris plue: 
"Mi restis sur la balkono. Mi pensis: ' Sen dubo ili eniros en 
ŝian buduaron, mi preparos embuskon.' Mi ŝovis mian manon tra la malfermita fenestro, tiris antaŭ ĝin la kurtenon, sed 
faris malgrandan faldon en ĝi tra kiu mi povis rigardi internen; poste mi fermis la fenestron lasante sufiĉe larĝan interspacon por ke mi povu aŭskulti la flustradon de geamantoj; 
tion farinte, mi ŝteliris reen al mia seĝo, kaj apenaŭ mi eksidis sur ĝi, la paro eniris. Mi rigardis tra la faldo. La ĉambristino de Céline eniris, ekbruligis lampon, metis ĝin sur la tablon kaj foriris. Tiamaniere mi klare povis vidi la paron. Ambaŭ formetis la mantelon, kaj jen ili staris, Varens, brilanta de 
juveloj kaj atlaso - miaj donacoj kompreneble - kaj tie staris 
ŝia akompananto en la uniformo de oficiro. 
Mi rekonis en li junan diboĉan vicgrafon - sencerban, 
malvirtan junulon, kiun kelkfoje mi estis renkontinta en societo, kaj kiun mi neniam kredis ekmalami, ĉar mi tro malestimis lin. Kiam mi ekvidis lin, rompiĝis tuj la pikilo de la serpento ' ĵaluzo' , ĉar en la sama tempo mia amo al Céline falis 
sub la frostopunkton. Ne penindis batali pro virino, kiu povas perfidi min pro tia rivalo; ŝi meritis nenion alian ol malestimon, sed ŝi meritis pli malmulte ol mi, kiu lasis trompi 
min de ŝi. 
"Ili komencis interparoli; ilia interparolo kvietigis min tute: 
ĝi estis frivola, egoista, senkora kaj sensenca kaj pli multe 
povis enuigi aŭskultanton ol kolerigi lin. Mia nomkarto kuŝis 
sur la tablo; kiam ili ekvidis ĝin, ili diskutis pri mi. Neniu el 
ili estis sufiĉe sprita por ridindigi mian nomon; sed ili ofendis min tiel krude kaj malnoble, kiel ebligis ilia seninteligenteco, precipe Céline, kiu fariĝis preskaŭ genia, kiam 
ŝi atakis miajn eksterajn mankojn - ŝi nomis min malbelforma, kripla, kvankam ŝi kutimis detale laŭdi mian ' beauté 
male' (viran belecon) tre kontrastante vin per tio, ĉar dum nia 
dua interparolado vi malkaŝe diris al mi, ke vi trovas min ne 
belaspekta. Tiutempe la kontrasto tre frapis min, kaj -" 
Jen Adèle refoje kuris al ni. - 
"Monsieur, ĵus estis tie John por diri, ke alvenis via agento, kiu deziras paroli kun vi." 
"Ho, nu, tiuokaze mi estu konciza. Mi malfermis la balkonpordon kaj eniris la ĉambron; mi liberigis Céline de mia protekto, ordonis al ŝi eliri la hotelon, prezentis al ŝi plenan monujon por la tujaj necesaj elspezoj, tute ne atentis ŝiajn plorojn, histeriajn larmojn, petegojn, bedaŭrojn, konvulsiojn kaj 
priĵurojn, kaj interkonsentis kun la vicgrafo pri morgaŭa renkontiĝo en Bois de Boulogne. La sekvantan matenon mi havis la plezuron stari kontraŭ li, sendis kuglon en unu el liaj 
mizeraj brakoj, kiuj estis tiel malfortaj kiel la flugiloj de juna 
kokino atakita de pipso, kaj opiniis, ke la tuta afero estas regulita. Sed malfeliĉe, Varens estis donacinta al mi ses monatojn pli frue ĉi tiun knabineton, pri kiu ŝi ĵuris, ke ŝi estas mia 
infano, - kaj eble ŝi estas, kvankam mi ne povas malkovri en 
ŝia vizaĝo eĉ unu trajton de ŝia terure malbela patro; Piloto 
pli similas min ol ŝi. Kelkajn jarojn post kiam mi rompis la rilatojn kun ŝi, ŝi forlasis sian infanon kaj forkuris kun muzikisto aŭ kantisto al Italujo. Mi certigis, ke Adèle havas neniujn 
rajtojn esti subtenata de mi, kaj ankoraŭ nun mi certigas tion, 
ĉar mi ne estas ŝia patro; sed aŭdante, ke la kompatindulino 
estas tute forlasita, mi tiris ŝin el la koto kaj mizero de Parizo kaj transplantis ŝin ĉi tien, por ke ŝi kresku kaj grandiĝu 
sur pura saniga grundo de angla kampodomo. Tiam sinjorino Fairfax trovis vin por eduki ŝin; sed sciante, ke ŝi estas 
idino de franca kantistino, vi eble havos aliajn opiniojn pri via 
ofico kaj pri via protektatino; unu tagon vi venos al mi kun la 
sciigo, ke vi trovis alian oficon - ke vi petos min serĉi alian 
guvernistinon kaj tiel plu, kaj tiel plu, ĉu ne vere? 
"Ne - Adèle ne estas respondeca pri la pekoj de sia patrino, nek por viaj; mi sentas korinklinon al ŝi, kaj nun, sciante, ke ŝi en kelka rilato estas orfino forlasita de sia patrino kaj 
malkonfesata de vi, - nun mi amos ŝin ankoraŭ pli multe ol 
antaŭe. Kiel estus eble, ke mi preferus trodorlotitan infanon 
de riĉa familio, kiu rigardas sian guvernistinon kiel necesan 
malbonon, ol kompatindan, forlasitan orfinon, kiu estas sindona al mi kiel al amikino?" 
"Ho! Ĉu tio estas la vidpunkto, laŭ kiu vi rigardas la aferon! 
Nu, mi devas eniri la domon, kaj vi same. Jam mallumiĝas!" 
Sed mi restis ankoraŭ kelkajn minutojn ekstere kun Piloto kaj Adèle, - vetkuris kun ili kaj ludis per rakedo kaj plumpilko. Kiam ni fine reiris hejmen, mi prenis ŝiajn ĉapelon kaj 
mantelon kaj sidigis ŝin sur miajn genuojn; tie ŝi restis unu 
horon kaj mi permesis al ŝi babili laŭ kordeziro. Mi ne ripro- 
ĉis ŝin pro kelkaj liberecoj kaj trivialecoj, al kiuj ŝi facile sin 
donis, kiam oni tro multe sin okupis pri ŝi kaj kiuj montris supraĵecon de karaktero, kiun ŝi sendube heredis de sia patrino, ĉar ili ordinare estas fremdaj al angla animo. Sed ŝi tamen 
havis bonajn ecojn, kaj mi estis inklina plej alte ŝati tiujn bonajn ecojn. Mi serĉis en ŝiaj vizaĝtrajtoj similecon kun sinjoro 
Rochester, sed trovis neniujn; ne unu trajto montris parencecon, kaj estis domaĝe. Li sentus pli multan amon al ŝi, se oni 
estus nur pruvinta al li, ke ŝi similas lin. 
Kiam en la vespero mi estis retirinta min en mian ĉambron 
por enlitiĝi, mi komencis serioze pripensi la historion, kiun 
sinjoro Rochester estis rakontinta al mi. Kiel li mem diris, la 
enhavo de tiu rakonto verŝajne estis nenio eksterordinara; en 
la societo la pasio de riĉa anglo por franca kantistino aŭ dancistino kaj ŝia perfido kontraŭ li, estis ĉiutaga afero; sed absolute io stranga estis en la granda emocio, kiu tiel subite 
regis lin, kiam li estis pentronta al mi la nunan kontentecon 
de sia animo kaj nove naskiĝintan ĝojon pri la malnova kastelo kaj ĝiaj ĉirkaŭaĵoj. Pri tiu cirkonstanco mi pensis kun 
miro; sed iom post iom mi pelis ĝin el miaj pensoj, ĉar mi 
trovis ĝin neklarigebla, kaj direktis mian meditadon al la maniero, en kiu mia mastro estis aginta al mi. La fido montrita 
al mi ŝajnis tributo, ŝuldata al mia diskreteco: kiel tian mi rigardis kaj ŝatis ĝin. Dum la lastaj semajnoj lia konduto al mi 
fariĝis pli konstanta ol en la komenco. Ŝajnis, ke neniam mia 
ĉeesto ĝenis lin; la atakoj de fiereco ne plu regis lin; kiam neatendite li renkontis min, tiu renkontiĝo ŝajnis al li bonvena; 
ĉiam li diris al mi amikajn vortojn, kelkfoje li eĉ ridetis al mi. 
Kiam li venigis min al si por akompani lin, mi estis honorata 
de tia amika akcepto, ke klare mi rimarkis, ke mi havas la 
kapablon distri lin per mia konversacio kaj ke tiuj dumvesperaj kunvenoj ne nur kaŭzas al li plezuron, sed ankaŭ grandan 
bonon al mi mem. 
Kompare kun li mi parolis nur malmulte; sed estis al mi 
ĝuo aŭdi lin paroli. Laŭkaraktere li estis komunikema. Li ŝatis konduki antaŭ la animo de nesperta persono bildojn kaj 
scenojn el la mondo, (mi ne celas mormalbonigantajn bildojn
kaj sovaĝajn scenojn, sed tiajn, kiuj per sia noveca povas interesi kaj derivas siajn interesojn de la granda scenejo, sur kiu 
ili ludis) kaj estis al mi granda ĝuo akcepti en mian animon 
la novajn pensojn, kiujn li prezentis; klare prezenti al mi la 
bildojn, kiujn li pentris kaj sekvi lin en la nova regiono, kiun 
li malfermis. Neniam li timigis min aŭ ĉagrenis per ruiniga, 
malbona aludo. 
La facileco kaj libereco de liaj manieroj liberigis min de 
turmentanta devigo; lia amika sincereco, kiu estis tiel korekta 
kiel bonfaranta, tiris min al li. Kelkfoje estis al mi, kvazaŭ li 
estus tre parenca al mi kaj mi tute forgesis pri tio, ke li estas 
mia mastro; sed tio ne plu ofendetis min; mi sciis, ke tia estas 
lia karaktero. Mi fariĝis tiel kontenta, tiel feliĉa pro tiu nova 
intereso, kiun spertis mia vivo, ke mi ĉesis serĉi kunulinojn 
samseksajn; la delikata kvaronluno de mia sorto ŝajnis kreski; 
la malpleno de mia ekzisto estis plenigita; mia korpa sano 
pliboniĝis, mi fariĝis forta. 
Ĉu sinjoro Rochester laŭ mia opinio estis ankoraŭ ĉiam 
malbela? Ne, mia kara leganto. Dankemo kaj aliaj bonaj, liberaj, simpatiaj ekmovoj kaŭzis, ke lia vizaĝo fariĝis tiu, kiun 
mi plej ŝatis en la mondo; lia ĉeesto faris la ĉambron pli hela, 
pli varma kaj pli hejmeca ol la flamanta fajro de la kameno. 
Tamen mi ankoraŭ ne forgesis pri liaj eraroj kaj tion mi vere 
ne povis, ĉar konstante li kondukis ilin antaŭ miajn okulojn. 
Li estis flera, sarkasma, severa al siaj subuloj; en la plej profunda loko de mia koro mi sciis, ke kontraŭ lia granda amikeco al mi, kontrastis nejusta severeco kontraŭ multaj aliaj. 
Li estis ankaŭ kaprica kaj eĉ sen videbla kaŭzo. Kiam li venigis 
min al si por ke mi voĉlegu al li, mi pli ol unu fojon trovis lin 
sola en la librejo, la kapon sur la krucitaj brakoj kaj kiam li
rigardis supren, malafabla, malica rigardo malheligis lian 
vizaĝon. Sed mi kredis, ke lia kapriceco, lia krudeco kaj antaŭaj pekoj (mi diras antaŭaj, ĉar li ŝajnis esti konvertita) havas siajn devenon el iaj fortaj batoj de la sorto. Mi kredis, ke 
la naturo destinis lin je homo kun pli bonaj ecoj, pli severaj 
principoj kaj pli puraj gustoj, ol la malfavoraj cirkonstancoj 
kaj la eduko naskis en li. Mi kredis, ke bonegaj ecoj dormetis en li, kvankam por la momento lia tuta animo ŝajnis esti 
ruinigita kaj mizerplena. Mi ne povas nei, ke mi malĝojis pro 
lia doloro, kia ajn ĝi estis; kaj mi devas konfesi, ke mi estus 
doninta multon, se mi povus preni ĝin sur min mem. 
Kvankam mi jam estingis mian kandelon kaj kuŝis sur mia 
lito, mi ne povis dormi, ĉar daŭre mi vidis antaŭ mi la rigardon en la aleo, kie li rakontis, ke lia sorto leviĝis antaŭ li kaj 
obstine demandis al li, ĉu li kuraĝos voli esti feliĉa en Thornfield. 
"Kial ne?" mi demandis al mi; "kio fremdigos lin de lia hejmo? Ĉu li baldaŭ denove foriros el ĝi? Sinjorino Fairfax rakontis, ke neniam li restis pli longe ĉi tie ol du semajnojn, kaj 
nun li jam ok semajnojn loĝis en la kastelo. Estus por mi mal- 
ĝoja ŝanĝo, kiam li foriros: kiel senĝoja estos tiam la sunbrilo, kiel malĝojaj estos por mi la belaj tagoj, kiam li forestos en 
la printempo, en la somero kaj en la aŭtuno!" 
Mi ne scias, ĉu mi endormiĝis post tiuj meditoj; subite mi 
kun teruro vekiĝis pro malklara stranga murmurado tuj super mia kapo. Mi dezirus, ke mi ne estus estinginta mian kandelon; la nokto estis malgaja kaj malluma, mia koro premita. 
Mi eksidis en mia lito por aŭskulti. La murmurado eksilentis. 
Refoje mi klopodis ekdormi; sed mia koro forte batis, mia 
interna ripozo estis for. Malproksime en la vestiblo la horloĝo
anoncis la duan horon. En tiu momento estis kvazaŭ iu tuŝis 
mian ĉambropordon, kvazaŭ iu palpserĉis en la malluma galerio laŭlonge de la panelara ligna kovraĵo de la vando. Mi 
vokis: "Kiu estas tie?" Neniu respondis. La timo preskaŭ igis 
min rigida. 
Subite min regis la penso, ke eble estis Piloto, kiu ofte, 
kiam la kuireja pordo ne estis fermita, trovis sian vojon ĝis la 
sojlo de la ĉambro de sinjoro Rochester. Ofte mi vidis ĝin 
kuŝanta tie en la mateno. Iomete trankviligita de tiu penso, mi 
rekuŝiĝis. Silento kaj trankvilo plifortigis la nervojn, ĉar seninterrompa trankvilo regis nun en la domo, mi sentis, ke la 
dormo denove tuŝas miajn okulojn. Sed la sorto estis decidinta, ke mi ne trovos ripozon en tiu nokto. Apenaŭ iu sonĝo 
proksimiĝis flustrante al miaj oreloj, tuj ĝi forkuris kun teruro, fortimigita de io, kio glaciigis mian tutan korpon. Tio estis demona rido - mallaŭta, subpremita, profunda - kiu, 
ŝajne, penetris tra la ŝlosiltruo de mia pordo. La kapa parto de 
mia lito estis tute apud la pordo, kaj en la unua momento mi 
kredis, ke tiu demona ridanto staras flanke de mia lito - aŭ 
rampis sur mia kapkuseno; sed mi ellitiĝis, rigardis ĉirkaŭe 
kaj povis nenion vidi. Kiam mi palpserĉis en la mallumo, aŭ- 
diĝis denove la nenatura bruo kaj mi sciis, ke ĝi venas de la 
alia fianko de la pordo. Mia unua impulso estis rigli la pordon, la posta impulso estis denove ekkri: "Kiu estas tie?" 
Mi aŭdis stertoradon, ĝemojn, tuj poste mallaŭtajn paŝojn, 
kiuj super la galerio retiriĝis al la tria etaĝo. Sur la ŝtuparo 
estis farita pordo antaŭ nelonge; ĝi estis malfermita tre mallaŭte kaj refoje fermita. Poste ĉio estis silenta. 
"Ĉu tio estis Grace Poole? Kaj ĉu ŝi estas posedata de la 
diablo?" mi pensis. Ne estis eble resti pli longe sola, mi devis
iri al sinjorino Fairfax. Rapide mi surmetis veston kaj ŝalon; 
per tremanta mano mi forŝovis la riglilon kaj malfermis la 
pordon. Sur la tapiŝo, kuŝanta en la galerio, staris brulanta 
kandelo. Tio naskis mian miron; sed mi miris ankoraŭ pli 
multe, ke la aero estas malklara kvazaŭ plena de fumo; kaj rigardante dekstren kaj maldekstren por esplori, de kie venas 
la bluaj ruliĝantaj nuboj, mi flarsentis jam fortan brulodoron. 
Subite aŭdigis knarado de duone malfermata pordo, kondukanta al la ĉambro de sinjoro Rochester kaj de tie venis 
densaj pezaj fumnuboj. Mi ne pensis plu pri sinjorino Fairfax, 
nek pri Grace Poole, nek pri la ridado - en momento mi trovis min en tiu ĉambro. Ĉirkaŭ la lito supreniris flamoj, la kurtenoj brulis furioze. En la mezo de tiu fajro kaj fumnuboj ku- 
ŝis senbrue sinjoro Rochester, kaptita de profunda dormo. 
"Vekiĝu! Vekiĝu!" mi ekkriis - puŝante lin, sed li nur murmuris ion nekompreneblan kaj sin turnis. La fumo jam surdigis lin. Neniu momento estis perdota; la litotukoj jam ekflamis. Mi rapidis al la akvopelvo kaj kruĉo; feliĉe la unua 
estis granda kaj larĝa, la lasta profunda, kaj ambaŭ estis plenaj de akvo. Mi levis ilin, superverŝis la liton kaj la kuŝanton 
sur ĝi, rapidis reen en mian ĉambron, prenis mian akvokru- 
ĉon, ŝutis ĝian enhavon sur la liton kaj kun la helpo de Dio 
estingis la neniigantajn flamojn. 
La siblado de la estingiĝanta fajro, la rompiĝo de la kruĉo, 
kiun mi ĵetis for kiam ĝi estis malplenigita, kaj precipe la 
plaŭdado de la akvo, kiun mi tiel abunde estis ŝutinta sur lin, 
fine vekis sinjoron Rochester. Kvankam profunda mallumo 
ĉirkaŭis min en tiu momento, mi sciis, ke li vekiĝis, ĉar mi 
aŭdis lin eligi strangajn blasfemojn, kiam li sin trovis en tiu 
akvolago.
"Ĉu tio estas inundo?" li ekkriis. 
"Ne, sinjoro," mi respondis, "sed tio estis brulo; tuj leviĝu, 
mi petegas vin, vi estas tute malseka; mi venos kun lumo." 
"En la nomo de ĉiuj feoj de la kristanaro, ĉu tio estas Jane 
Eyre?" li demandis. "Kion do vi faris kun mi, sorĉistino? Kiu 
estas ankoraŭ en la ĉambro, krom vi? Ĉu vi komplotis droni 
min?" 
"Mi portos al vi lumon, sinjoro; ellitiĝu, je la volo de Dio! 
Iu komplotis kontraŭ vi; ekzamenu tuj, kio ĝi estas!" 
"Jen, mi jam ellitiĝis; sed vi mem elmetos vin al danĝero, 
portante ĉi tien lumon. Atendu ankoraŭ du minutojn, ĝis mi 
venos en sekaj vestoj, se mi trovas ĉi tie ankoraŭ sekajn - jes, 
mi trovas mian negliĝan veston, rapide nun!" 
Kaj mi rapidis, portante la lumon, kiu staris ankoraŭ en la 
galerio. Li prenis ĝin el mia mano, levis ĝin kaj rigardis la liton, kiu estis nigra kaj bruldifektita, la litotukoj estis tute malsekaj, la tapiŝo estis kovrita de akvo. 
"Kio estas tio? Kaj kiu faris tion?" li demandis. Malmultvorte mi rakontis al li, kion mi estis aŭdinta kaj vidinta tiun 
strangan ridadon, tiujn malbruajn paŝojn retiriĝintajn al la 
tria etaĝo; la fumon, la brulodoron, kiu kondukis min al lia 
pordo; en kia stato mi trovis lin tie kaj kiel mi ŝutis sur lin tiun 
tutan akvon. 
Li aŭskultis min tre serioze; dum mi rakontis, lia vizaĝo 
montris pli multe ĉagrenon ol miron. Kiam mi finrakontis, li 
silentis ankoraŭ kelkajn minutojn. 
"Ĉu mi venigu sinjorinon Fairfax?" mi demandis. 
"Sinjorinon Fairfax? Ne. Kial pro la diablo vi volas venigi 
ŝin? Kion ŝi povos fari? Lasu ŝin dormi kviete."
"Tiam mi venigos Leahn kaj vekos Johnon kaj lian edzinon." 
"Ne, tute ne. Estu nur kvieta. Ĉu vi havas ŝalon? Se estos 
al vi malvarme, prenu mian tie pendantan mantelon, ĉirkaŭ- 
volviĝu per ĝi kaj sidiĝu en tiu brakseĝo; tiel - mi kovros vin. 
Nun metu viajn piedojn sur la seĝon por ke ili ne malsekiĝu. 
Mi lasos vin sola dum kelkaj minutoj. Restu kie vi estas ĝis 
mia reveno; estu silenta kiel muso. Mi kunportas la lumon, 
ĉar mi devas supreniri al la dua etaĝo por esplori, ĉu ankaŭ 
tie io okazis. Ne moviĝu. Voku neniun, mi petas vin." 
Li foriris. Mi vidis, kiel malproksimiĝas la lumo. Ŝtelire li 
sin direktis supren en la galerion; kiel eble plej senbrue li malfermis la pordon de la ŝtuparo; fermis ĝin post si - kaj tuj 
poste malaperis la lasta lumradio. Mi restis sola en nepenetrebla mallumo. Kun streĉita atento mi aŭskultis, ĉu io estas 
aŭdebla, sed mi aŭdis nenion. Pasis kelka tempo, kiu ŝajnis al 
mi eterneco. Mi laciĝis; malgraŭ la mantelo fariĝis al mi malvarmege kaj mi ne komprenis, kial mi devos resti kaj atendi 
tie tute sola. Mi estis ĵus riskonta la malplaĉon de sinjoro Rochester, ne obeante liajn ordonojn, kiam la malforta lumo 
reaperis sur la muro de la galerio, kaj la paŝoj de liaj senŝuaj 
piedoj reaŭdiĝis sur la tapiŝo de la galerio. 
"Mi esperas, ke tio estas li," mi pensis, "kaj ne io danĝera." 
Li refoje eniris, pala, malĝoja, konsternita. "Mi malkovris 
ĉion," li diris, metante la kandelingon sur la tualetan tablon 
...  "Ĉio fariĝis kiel mi supozis." 
"Kiel do, sinjoro?" 
Li respondis nenion, sed staris kun krucitaj brakoj rigardante la plankon. Post kelkaj minutoj li demandis per stranga 
voĉo:
"Mi forgesis pri tio, ĉu vi diris al mi, ke vi ion vidis, kiam 
vi malfermis la pordon de via ĉambro." 
"Ne, sinjoro, mi vidis nenion krom la kandelingo, staranta sur la tapiŝo tuj antaŭ mia pordo." 
"Sed vi aŭdis strangan ridadon, ĉu ne? Ĉu vi aŭdis jam pli 
frue tiun aŭ samspecan ridadon? 
"Jes, sinjoro. Ĉi tie estas persono, kiu sin okupas pri kudrado; ŝia nomo estas Grace Poole - ŝi ridas en tiu maniero. 
Krom tio ŝi estas strangega estaĵo." 
"Vi ĝuste divenis, tio estas Grace Poole. Ŝi estas, kiel vi prave diris, strangega - tre strangega. Nu, mi pripensos la aferon, sed mi tre ĝojas, ke ni ambaŭ estas la solaj personoj, kiuj 
konas la ĝustajn cirkonstancojn pri ĉi tiu dumnokta okazintaĵo. Vi ne estas babilema malsaĝulino - sekve ne parolos pri 
tio. La kaŭzon de ĉi tio (li montris la liton) mi ja malkovros. 
Kaj nun reiru en vian ĉambron. Mi kiel eble plej oportune 
pasigos la reston de la nokto sur la kanapo de la librejo. Estas preskaŭ la kvara horo: - post du horoj la servistaro veki- 
ĝos." 
"Nu, bonan nokton, sinjoro," mi diris, forironte. Li ŝajnis 
esti mirigita - tio estis al mi io neklarigebla, ĉar li ĵus ordonis, ke mi foriru. 
"Kion!" li ekkriis, "Vi jam foriras, kaj eĉ en tiu maniero?" 
"Vi ja diris, sinjoro, ke mi iru!" 
"Sed ne sen adiaŭo; ne sen kelkaj vortoj de kunsento, de 
bona volo; mallonge dirite, ne en tiu rapida, seka maniero. 
Ĉar pripensu! Vi savis mian vivon! - Vi eltiris min el terura, 
abomena morto! Kaj vi kondutas, kvazaŭ ni estus fremduloj 
unu al alia! - Almenaŭ donu al mi vian manon!"
Li etendis la manon; mi prezentis mian, kiun li prenis en 
sian, poste li etendis la duan manon. 
"Vi savis mian vivon. Mi ĝojas povi esprimi al vi mian 
grandan dankon. Al neniu alia mi montrus tian devo-esprimon; sed al vi tio estas io alia; - Jane, la dankemo al vi ne 
estas ŝarĝo por mi." 
Li eksilentis, li rigardis min. Mi vidis, kiel liaj lipoj tremetis, sed li ne kapablis paron plue. "Refoje: bonan nokton, sinjoro. Ne parolu pri devo, bonfaroj, ŝuldo; en ĉi tiu okazo ili ja 
ne ekzistas." 
"Mi konstante sentis," li daŭrigis, "ke vi iel faros al mi ion 
bonan; - kiam mi vidis vin je la unua fojo, mi legis tion en 
viaj okuloj! ne vane - (li refoje eksilentis) - ne vane - (kaj 
daŭrigante li diris rapide) - ne vane via rideto, via aspekto 
verŝis ĝuegon ĝis la plej sekreta angulo de mia koro. La homoj parolas pri naturaj simpatioj; mi aŭdis paroli pri bonfarantaj gardanĝeloj - eĉ en la plej sovaĝaj fabeloj sin kaŝas 
eretoj de la vero. Amata savintino de mia vivo, bonan nokton!" 
En lia voĉo estis stranga energio, en liaj rigardoj mirinda 
fajro. 
"Mi sentas min feliĉa, ĉar mi hazarde estis veka," mi diris; 
kaj refoje mi volis fariri. 
"Kion! Ĉu vi volas foriri?" 
"Al mi estas malvarme, sinjoro." 
"Ĉu al vi estas malvarme? Jes, vi ja staras en la mezo de la 
akvo! Nun iru, Jane, iru!" 
Sed ankoraŭ li tenis mian manon, kaj mi ne povis liberigi 
ĝin. Mi trovis pretekston:
"Mi kredas, sinjoro, ke mi aŭdas sinjorinon Fairfax," mi 
diris." 
"Nu, bone. Lasu min sola," li ellasis mian manon kaj mi 
forrapidis. 
Mi iris en mian liton, sed ne pensis pri dormo. Ĝis la tagiĝo 
mi balanciĝis sur movoplena maro, kie ondoj de ĉagreno kaj 
zorgo ruliĝis tien kaj reen sub feliĉo kaj ĝuego. Kelkfoje estis 
al mi, kvazaŭ mi vidas malantaŭ tiuj sovaĝaj ondoj marbordon, belan kiel la monteto de Beŭla; de tempo al tempo freŝiganta vento, vekita de la espero, portis mian animon triumfe al la marbordo, sed mi ne povis atingi ĝin, eĉ ne image - 
kontraŭanta vento venis de la bordo kaj senhalte ĵetis min 
reen. La prudento volis kontraŭstari la pasion; la juĝo volis 
averti la pasion. Estante tro febra por povi ripozi, mi levis min 
ĉe tagiĝo.
Ĉapitro XVI. 
En la mateno, kiu sekvis tiun sendorman nokton, mi samtempe timis kaj deziris revidi sinjoron Rochester. Mi sopiris aŭdi lian voĉon, sed mi timis renkonti lian rigardon. 
Dum la unuaj horoj de la mateno mi ĉiumomente atendis lin 
veni. Li ne kutimis veni en la instrusalonon en ĉiu instruhoro, sed kelkfoje li pasigis tie malmultajn minutojn, kaj mi estis 
preskaŭ certa pri tio, ke li venos tiun tagon. 
Sed la mateno pasis, kiel kutime; nenio okazis, kio interrompis aŭ ĝenis la kvietan daŭron de la studo de Adèle. Mallonge post la matenmanĝo mi aŭdis iun bruon en la proksimeco de la ĉambro de sinjoro Rochester, mi aŭdis la voĉojn 
de sinjorino Fairfax, de Leah kaj de la kuiristino, kiu estis la 
edzino de John, - mi eĉ aŭdis la krudan voĉon de John. Mi 
distingis ekkriojn kiel: "Kia feliĉo, ke nia mastro ne forbrulis 
en sia propra lito!" - "Estas ĉiam danĝere, lasi bruli lumon 
dum la nokto!" -" Kia feliĉa okazo, ke li havis sufiĉan spirit- 
ĉeeston pensi pri la akvokruĉo!" 
"Mi miras, ke li vekis neniun!" 
"Espereble li ne malvarmumos dorminte sur la kanapo de 
la librejo!" kaj tiel plu, kaj tiel plu. 
Tiun senfinan interparoladon sekvis la bruado de frotado 
kaj purigado kaj aranĝado; kaj irante preter la ĉambro dum 
la tagmanĝo, mi vidis tra la malfermita pordo, ke ĉio refoje 
estas ordigita; nur la kurtenoj estis forigitaj de la lito. Leah
staris sur fenestra breto frotante la vitrojn, kiuj estis nigraj de 
la fumo. Mi estis parolonta al ŝi, ĉar mi deziris scii, kion oni 
pensis pri la afero; sed proksimiĝante al ŝi, mi vidis duan personon en la ĉambro - nome virinon, sidanta flanke de la lito, 
kie ŝi kudris ringojn por novaj kurtenoj. Tiu virino estis Grace 
Poole. 
Ŝi sidis tie kviete kaj senvorte kiel ordinare, vestita per sia 
bruna lana vesto, la kvadrate strekita antaŭtuko, la blanka 
koltuko kaj la kufo. Ŝi estis absorbita en sia laboro kaj ŝajnis, 
ke ĉiujn siajn atentojn ŝi dediĉas al ĝi; ŝia glata frunto kaj ŝiaj 
ordinaraj trajtoj ne montris la palecon kaj la malesperon, 
kiujn oni povus atendi kiel pruvojn ĉe virino, kiu plenumis 
mortigon kaj kies elektita viktimo sekvis ŝin la pasintan nokton al ŝia ĉambro (kiel mi kredis) por riproĉi al ŝi la krimon, 
kiun ŝi estis faronta. Mi estis mirigita - ŝtoniĝinta. Ŝi levis la 
okulojn, kiam mi rigardis ŝin ankoraŭ. Ŝi ne konfuziĝis, neniu 
kolorŝanĝo sur ŝia vizaĝo perfidis movon, el kiu oni povus 
konkludi ŝuldopruvon, aŭ timon esti malkovrita. Ŝi diris: "Bonan matenon, fraŭlino," en sia kutima, mallonga, flegma maniero. Poste ŝi prenis alian ringon kaj pecon da rubando kaj 
kudris plue. 
"Mi provos ŝin," mi pensis, "tiel absoluta nepenetrebleco 
superas mian komprenon." 
"Bonan matenon, Grace!" mi diris. "Ĉu okazis io ĉi tie? Ŝajnis al mi, ke ĉiuj servistoj antaŭ kelkaj minutoj vigle interparolis." 
"Ne. Sinjoro legis hieraŭ vespere en sia lito; li ekdormis ne 
estinginte la lampon; la litkurtenoj ekbrulis, sed feliĉe li veki- 
ĝis antaŭ ol la fajro atingis la litaĵon kaj la lignon de la lito kaj 
tiel li sukcesis estingi la fajron per akvo el la lavkruĉo."
"Strange!" mi diris mallaŭte, poste mi parolis plue rigardante ŝin fikse: "Ĉu sinjoro Rochester vekis neniun? Ĉu neniu aŭdis la bruon, kiun li nepre faris, tion farante?" 
Refoje ŝi rigardis supren al mi, kaj ĉi tiun fojon mi kredis 
malkovri en ŝiaj okuloj ion kiel konscion pri kulpo. Ŝi ŝajne 
ekzamenis min atente, poste ŝi respondis: 
"Vi scias, fraŭlino, ke la servistoj dormas tiel malproksime; 
ŝajne ili ne aŭdis tion. La ĉambroj de sinjorino Fairfax kaj via 
estas plej proksimaj al tiu de sinjoro Rochester; sed sinjorino 
Fairfax diris, ke ŝi aŭdis nenion; se homoj maljuniĝas, ili ofte 
dormas profunde." Ŝi eksilentis kaj post momento parolis 
plue, ŝajne kun indiferento, sed per tre signifa tono: "Sed vi 
estas juna, fraŭlino, kaj mi opinias, ke vi dormas malprofunde. Eble vi aŭdis la bruon?" 
"Mi aŭdis ĝin!" mi diris kiel eble plej mallaŭte, tiel ke Leah, 
kiu ankoraŭ purigis la fenestrovitrojn, ne povis aŭdi min, "kaj 
komence mi kredis, ke estas Piloto; sed Piloto ne povas ridi; 
kaj tute certe mi aŭdis ridadon, kaj eĉ tre strangan." 
Ŝi prenis alian fadenon, vaksfrotadis ĝin zorge, kudris ĝin 
per firma mano al la litkurteno kaj rimarkis tre kviete: 
"Estas preskaŭ neeble, fraŭlino, ke nia sinjoro ridus en tia 
danĝero, tio estas mia opinio. Eble vi sonĝis." 
"Mi ne sonĝis," mi diris iom krude, ĉar ŝia fera kvieteco 
incitis min. Refoje ŝi rigardis min per la samaj penetraj, ekzamenaj okuloj. 
"Ĉu vi diris al la sinjoro, ke vi aŭdis ridadon?" ŝi demandis. 
"Mi ne havis ankoraŭ la okazon, paroli kun li ĉi matene." 
"Ĉu vi ne pensis pri tio, ke vi malfermu vian pordon kaj 
rigardu en la galerion?" ŝi demandis plue. Ŝajnis, kvazaŭ ŝi 
volus submeti min al juĝa pridemandado, dum ŝi neatendite klopodis eltiri el mi la demandojn. Subite trafis min la penso, ke ŝi malice trompus min, se ŝi ekscius, ke mi malkovris 
ŝian kulpon. Tial mi opiniis, ke estas konsilinde esti singarda. 
"Kontraŭe," mi diris, "mi rigle fermis mian pordon." 
"Sekve vi ne kutime rigle fermas ĝin ĉiuvespere, antaŭ ol 
enlitiĝi?" 
"Diable! Ŝi volas elspionadi miajn kutimojn, por ke ŝi povu 
ŝpini siajn planojn!" Mia eksciteco denove venkis mian 
singardemon. Mi respondis akre: "Ĝis nun mi ne rigle fermis 
la pordon; tio ŝajnis al mi io superflua kaj ne necesa. Mi ne 
sciis, ke en Thornfield ia danĝero povus minaci min; sed estonte," kaj mi pli laŭtigis tiun vorton, "estonte mi estos singarda kaj esploros ĉu ĉio estas en ordo antaŭ ol enlitiĝi." 
"Estas konsilinde fari tion," ŝi respondis. "Ĉi tiu regiono 
estas tiel kvieta kaj sendanĝera kiel ĉiu alia kaj dum Thornfield Hall estas sinjora domo, mi ne aŭdis, ke ia ŝtelado okazis, kvankam en la arĝentŝranko troviĝas granda kvanto da 
arĝentaj objektoj kaj multege da mono, kiel ĉiu scias. Kaj pripensu: en ĉi tiu vasta domo estas nur malmultaj servistoj, 
dum la mastro estas tre ofte eksterdome, kaj ĉar li estas juna 
viro, li bezonas nur tre malmultajn helpantojn, kiam li pasigas ĉi tie kelkajn tagojn. Sed estas plej bone pritrakti singardon; pordo estas facile kaj baldaŭ rigle fermita, kaj ne malutilas meti riglilon inter si kaj ĉiu ebla katastrofo. Troviĝas multaj homoj, fraŭlino, kiuj ŝatas lasi ĉion al la providenco; sed 
mi diras, la providenco ne volas, ke oni malŝatu la rimedojn 
kaj ĝi ofte benas tiujn, se ili estas prudente aplikitaj." 
Per tio ŝi finis sian paroladon. Ĝi estis tre longa por ŝi kaj 
ŝi faris ĝin kun ĉiu graveco de kvakerino. 
Mi staris ankoraŭ tute konfuzita kaj mirigita pro tio, kion
mi rigardis kiel ŝian mirindan memregecon kaj nepenetreblan 
hipokritecon, kiam eniris la kuiristino. 
"Sinjorino Poole," ŝi diris al Grace, "la tagmanĝo de la servistoj estos baldaŭ preta. Ĉu vi ne volas malsupreniri?" 
"Ne. Sed metu por mi kruĉon da biero kaj iom da pudingo 
sur manĝobreton; mi portos ĝin supren." 
"Ĉu vi ne volas havi viandon?" 
"Nur peceton da ĝi kun iom da fromaĝo; tio estas ĉio, kion 
mi manĝos." 
"Kaj la raguo?" 
"Mi ne volas havi ĝin nun; mi malsupreniros ankoraŭ antaŭ la teo. Mi preparos ĝin mem." 
Kiam ŝi estis dirinta tion, la kuiristino sin turnis al mi, sciigante, ke sinjorino Fairfax atendas min. Mi tial iris. Mi tiel 
cerbumadis pri la enigma karaktero de Grace Poole, ke mi 
dum la tagmanĝo tute ne aŭdis la rakonton pri la forbruligita litkurteno. Pli kaj pli mi pensis pri ŝia situacio en Thornfield Hall, mi demandis min, kial oni ne ĵetis ŝin en malliberejon ĉi tiun matenon, aŭ kial oni ne eksigis ŝin kiel servistinon de sinjoro Rochester, ĉar la pasintan vesperon li ja per 
klaraj vortoj sciigis al mi ŝian kulpon. Kiuj misterplenaj kaŭ- 
zoj decidigis lin ne kulpigi ŝin al la tribunalo? Kial li rekomendis al mi la plej profundan silenton? Ĉio tio estis stranga. Kuraĝa, venĝema, fiera ĝentlemano ŝajnis esti en la povo de unu 
el la plej malaltaj el siaj subuloj kaj eĉ tiel, ke li ne kuraĝis 
akuzi ŝin publike, nek puni ŝin, post kiam ŝi minacis lian vivon. 
Se Grace estus juna kaj bela, mi kredus, ke pli delikata sento ol timo aŭ singardo influis lin rilate al ŝi; sed ĉar ŝi estis 
malbela kaj malagrabla kaj maljuna, tiu supozo estus absurda. "Kaj tamen," mi pensis plue, "ŝi estis antaŭe juna, kvankam nur proksimume samaĝa kiel ŝia mastro; sinjorino Fairfax antaŭe rakontis al mi, ke Grace servis jam multajn jarojn 
en la domo. Mi ne povas kredi, ke iam ŝi estis bela. Sed eble 
ŝi havas originalecon kaj fortecon de karaktero, kiuj kompensis la eksterajn belecojn. Sinjoro Rochester ŝatas homojn kun 
firma kaj iom deflankiĝanta karaktero. Kaj ĉiuokaze Grace 
estas strangega. Eble kaprico aŭ eraro dum lia juneco (kio 
estis ebla ĉe senpripensa kaj nesinreganta karaktero kiel lia) 
liveris lin en ŝian potencon, eble ŝi nun influas mistere liajn 
agojn, kaj estas al li neeble senigi sin de tiu influo." 
Sed mi interrompis mian rezonadon, ĉar subite leviĝis antaŭ mi la malgracia, malagrabla, sekiĝinta, eĉ kruda vizaĝo de 
Grace Poole kaj mi pensis: "Ne estas eble! Mia supozo ne povas esti ĝusta. Tamen!" flustris al mi tiu mistera voĉo, kiu venas de nia koro, "vi ankaŭ ne estas bela, kaj eble sinjoro Rochester rigardas vin kun plaĉo; ĉar ofte ŝajnas al vi, ke li faras tion; - kaj en la pasinta nokto - jam pripensu pri tio, 
kion li diris; memorigu al vi lian rigardon kaj lian voĉon." 
Mi memorigis ĉion tion al mi, lian parolon, lian rigardon; 
ĉio sin prezentis klare al mia animo. Mi estis nun en la instru- 
ĉambro; Adèle desegnis; mi klinis min super ŝi kaj gvidis ŝian 
krajonon. Subite ŝi rigardis supren kaj kriis: 
"Qu' avez-vous, Mademoiselle? - Vos doigts tremblent comme la feuille, et vos joues sont rouges: mais, rouges comme des 
cerises!"1 
"Al mi estas varmege, Adèle, ĉar mi klinis min super vi!" Ŝi 
daŭrigis desegni, kaj mi pensis plue. 
 l Kio estas al vi, fraŭlino? - Viaj fingraj tremetas kiel folioj kaj viaj 
vangoj estas ruĝaj kiel ĉerizoj.
Mi faris mian eblon por elpeli el mia kapo la pensojn pri 
Grace, ĉar ili ĝenis min. Mi komparis min kun ŝi kaj trovis, ke 
ni estas tre malsamaj. Bessie Leaven diris, ke mi aspektas kiel 
"sinjorino eminenta" kaj ŝi diris la veron: mi estis "tia". Kaj 
nun mi estis pli belaspekta ol tiam kiam Bessie vizitis min: mi 
havis freŝkoloran vizaĝon kaj mi estis pli forta; mia animo 
estis vekiĝinta, mi estis plena de vivemo, ĉar mi karesis pli 
gajajn esperojn kaj pli internajn ĝojojn. 
"Vesperiĝas," mi diris kaj rigardis tra la fenestro. "Dum la 
tuta tago mi ne aŭdis la voĉon de sinjoro Rochester, nek aŭ- 
dis lian paŝon en la domo. Sed sendube mi vidos lin antaŭ la 
vespero; ĉi tiun matenon min timigis la renkonto, nun mi ĝin 
deziras, ĉar mia atendo renkonti lin tiel longe trompiĝis, ke 
ĝi ŝanĝiĝis en malpaciencon." 
Kiam tute mallumiĝis kaj Adèle estis foririnta, por ludi kun 
Sophie en la infanĉambro, mi sopiris la revidon. Mi aŭskultis, ĉu la sonorilo en la halo aŭdiĝas; mi aŭskultis ĉu Leah venas al mi kun komisio; kelkfoje mi imagis aŭdi la paŝojn de 
sinjoro Rochester kaj mi direktis min al la pordo atendante 
vidi lin eniranta. La pordo restis fermita, nur mallumo envenis tra la fenestro. Tamen ne estis ankoraŭ tro malfrue; ofte 
li venigis min al si je la sepa aŭ je la oka horo kaj nun estis nur 
la sesa. Sincere mi esperis ne esti elrevigita ĉi tiun vesperon, 
ĉar mi havas tiel multon por diri al li! Mi intencis ankoraŭ 
unu fojon paroli pri Grace Poole por aŭdi, kion li respondos; 
mi volis demandi lin, ĉu li vere kredas, ke ŝi estas la hontinda atencintino kontraŭ lia vivo kaj se jes, kial li ne persekutas laŭleĝe ŝian krimon. Estus al mi indiferente, ĉu mia scivolo ĝenus lin; mi konis la ĝuon alterne inciti kaj rekvietigi lin; 
tiu ĝuo estis al mi granda ĝojo kaj iu instinkto gardis min
konstante iri tro malproksimen en tiu rilato; neniam mi transiris la limon de la incitado, sed mi ŝatis iri ĝis la plej malproksima limo. Konstante atentante la malgrandan formulon de 
altestimo, kaj ĉiun devon de mia rango, mi povis konversacii kun li sen malagrabla ĝeno pri argumentoj kaj tio distris 
nin ambaŭ. 
Fine la ŝtuparo knaris sub paŝoj; Leah eniris, sed nur por 
sciigi min, ke la teo estas preparita en la ĉambro de sinjorino Fairfax. Mi direktis min tien, ĝojante malsupreniri, ĉar mi 
imagis, ke per tio mi venos pli proksimen al sinjoro Rochester. 
"Vi nepre sopiras vian teon," diris tiu bona sinjorino, kiam 
mi eniris, "vi manĝis tiel malmulte ĉi tiun tagmezon. Mi timis," ŝi daŭrigis, "ke vi estas malsaneta, vi aspektis febreca." 
"Ho, mi sentas min tute bone, neniam mi sentis min pli 
bone." 
"Se tiel estas, pruvu tion per bona apetito; ĉu vi volas replenigi la tekruĉon, dum mi finas la trikadon de la maŝoj de 
ĉi tiu trikilo?" Fininte tiun laboron, ŝi leviĝis por malsuprenigi 
la kurtenon, kiu ĝis tiu tempo restis tirita supren, verŝajne por 
enirigi dum la trikado la lastajn radiojn de la taglumo. Nun 
la krepusko transiris en plenan mallumon. 
"La vespero estas bela," ŝi diris, rigardante tra la fenestro, 
"kvankam ne estas stel-lume. Entute sinjoro Rochester havis 
belegan tagon por sia vojaĝo." 
"Vojaĝo! - ĉu sinjoro Rochester forvojaĝis? Mi eĉ ne sciis, 
ke li estas eksterdome." 
"Ho! li forvojaĝis tuj post la matenmanĝo! li iris al The Leas, 
al la bieno de sinjoro Esthon, kuŝanta dek mejlojn preter
Millcote. Mi kredas, ke tie kunvenas granda societo, lordo Ingram, sinjoro John Lynn, kolonelo Dent kaj multaj aliaj." 
"Ĉu vi atendas lin reen ankoraŭ hodiaŭ vespere?" 
"Ne, kaj ankaŭ ne morgaŭ. Estas verŝajne, ke li restos for 
unu semajnon, aŭ ankoraŭ pli longe; kiam tiuj riĉuloj, altranguloj kaj elegantuloj kunvenas, ili estas tiel ĉirkaŭitaj de 
lukso kaj amuzoj, tiel bone provizitaj de ĉio plaĉa kaj distra, 
ke ordinare ili ne montras rapidemon refoje disiri. Ĉe tiaj okazoj la sinjoroj estas tre bonvenaj kaj sinjoro Rochester estas 
tiel aminda kaj viva en societo, ke mi kredas, ke li estas ĉies 
favorato kaj amato. La sinjorinoj tre ŝatas lin, kvankam ili eble 
opinias, ke lia eksteraĵo ne estas alloga en iliaj okuloj; sed mi 
supozas, ke liaj scioj kaj talentoj, eble ankaŭ lia riĉeco kaj lia 
alta nomo iom kompensas lian malbelan eksteraĵon. 
"Ĉu en ' the Leas' estas ankaŭ sinjorinoj?" 
"Tie estas sinjorino Eshton kaj ŝiaj tri filinoj, vere tre elegantaj, krom ili estas tie la nobelinoj Blanche kaj Mary Ingram, tre belaj virinoj, mi supozas; mi iam vidis Blanche antaŭ 
ses aŭ sep jaroj, kiam ŝi estis ankoraŭ juna knabino dekokjara. Ŝi venis ĉi tien por ĉeesti balon dum kristnaska kunveno, kiun donis sinjoro Rochester. Tiun tagon vi devus vidi kiel 
riĉe estis ornamita la manĝosalono, kiel belege prilumita! Mi 
kredas, ke almenaŭ kvindek gesinjoroj estis ĉi tie - ĉiuj apartenis al la plej eminentaj familioj de la grafolando. Kaj fraŭ- 
lino Ingram estis la reĝino de la vespero." 
"Vi diras, ke vi vidis ŝin, sinjorino Fairfax. Kiel ŝi aspektis?" 
"Jes, mi vidis ŝin. La pordo de la manĝosalono estis malfermita; kaj ĉar estis kristnaska vespero, al la servistaro estis 
permesite ariĝi en la halo por aŭdi, ke kelkaj el la sinjorinoj 
kantas kaj ludas. Sinjoro Rochester volis, ke mi eniru kaj tial
mi sidiĝis en kvieta angulo kaj rigardis ĉiujn. Neniam en mia 
vivo mi vidis pli belan spektaklon; la sinjorinoj portis la plej 
multekostajn tualetojn; la plej multaj - almenaŭ la plej junaj 
- aspektis tre belaj; sed fraŭlino Ingram estis certe la reĝino." 
"Kaj kiel ŝi aspektis?" 
"Ŝi estis altkreska, havis belegan bruston, larĝajn ŝultrojn, 
gracian kolon: malbrilan, malhelan vizaĝkoloron, noblajn 
trajtojn; okulojn kiel tiuj de sinjoro Rochester, grandaj kaj nigraj kaj brilaj kiel ŝiaj juveloj. Krome ŝi havis korvonigrajn harojn bele aranĝitajn; malantaŭ ŝia kapo estis krono el dikaj, 
larĝaj harligoj kaj antaŭe ŝi portis la plej longajn, brilajn buklojn, kiujn mi iam vidis. Ŝi estis vestita per la plej hele blanka 
robo kun sukcenkoloraj skarpoj trans la ŝultroj kaj brusto, 
kunligitaj ĉe la flanko, kaj plue pendantaj malsupren per 
longaj franĝoj ĝis la bordo de la robo. Sur la kapo ŝi portis 
sukcenkoloran floron, kiu kontrastis mirinde la korvonigran 
buklaron." 
"Kaj kompreneble ŝi estis tre admirata?" 
"Jes, en vero, kaj ne nur pro sia beleco, sed ankaŭ pro siaj 
talentoj. Ŝi estis unu el tiuj, kiuj kantis kaj unu el la sinjoroj 
akompanis ŝin per fortepiano. Ŝi kaj sinjoro Rochester kantis dueton." 
"Sinjoro Rochester? Mi ne sciis, ke li povas kanti." 
"Ho, li havas belegan bason kaj muzikan talenton." 
"Kaj kian voĉon havas fraŭlino Ingram?" 
"Tre riĉan, kaj potencan. Ŝi kantis rave. Estis vera ĝuo aŭdi 
ŝin; kaj poste ŝi ludis. Mi ne bone povas juĝi la muzikon, sed 
tion sinjoro Rochester povas bonege, kaj mi aŭdis lin diri, ke 
ŝia tekniko estas eksterordinare bona."
"Kaj tiu bela kaj talenthava fraŭlino ne estas ankoraŭ edziniĝinta?" 
"Ŝajnas, ke ne. Mi kredas, ke ŝi kaj ŝia fratino havas nur 
malgrandan riĉaĵon. La propraĵoj de la maljuna lordo Ingram 
estis plejparte nevendeblaj, kaj la pli aĝa filo heredis preskaŭ 
ĉion." 
"Sed mi miras pri tio, ke ne iu riĉa nobelo aŭ ĝentlemano 
enamiĝis je ŝi. Ekzemple sinjoro Rochester. Li estas ja tre riĉa, 
ĉu ne vere?" 
"Ho jes! Sed vidu, la diferenco inter ilia aĝo estis tre granda. Sinjoro Rochester estas preskaŭ kvardekjara, kaj ŝi estas 
ne pli ol dudek." 
"Tio ja tute ne gravas! Ĉiutage okazas geedziĝoj, kies partioj diferencas ankoraŭ pli multe pri la aĝo." 
"Vi pravas! Sed mi apenaŭ kredas, ke sinjoro Rochester 
pensis pri tia geedziĝo. Sed vi ja tute ne manĝas. Vi manĝis 
ankoraŭ nenion, post kiam vi sidiĝis ĉe la tetablo." 
"Ne, mi estas tro soifa por manĝi. Ĉu vi volas verŝi por mi 
tason da teo?" 
Mi estis pripensanta denove paroli pri ebla geedziĝo de 
sinjoro Rochester kaj la bela fraŭlino Blanche, kiam Adèle envenis en la ĉambron, per kio la konversacio estis kondukata 
en alian direkton. 
Estante refoje sola, mi pripensis la sciigojn, faritajn al mi; 
mi ekzamenis mian propran koron, ĝiajn pensojn kaj sentojn 
kaj serioze klopodis per forta mano rekonduki en la mallar- 
ĝajn vojojn de la prudento tiujn, kiuj flankeniris per la senfina 
kaj senvoja dezerto de la imagopovo. 
Kondukita antaŭ mian propran tribunalon, mia memoro 
atestis pri la esperoj, deziroj kaj sentoj, naskitaj en mi dum la
lasta nokto - pri la ĝenerala animstato, al kiu mi donis min 
dum preskaŭ du semajnoj; la prudento estis paŝinta antaŭen 
kaj estis rakontinta en sia propra kvieta maniero, kiel mi estis 
forĵetinta la realecon kaj avide englutinta la idealon - kaj mi 
eldiris la jenan juĝon: 
"Ke pli granda malsaĝulino ol Jane Eyre neniam vivis sur 
la tero; ke neniu pli fantaziema idiotino iam diboĉis en pli 
dolĉaj mensogoj; ke neniam pensanta estaĵo englutis venenon pli avide, kvazaŭ ĝi estus nektaro." 
"Ĉu vi," mi diris, "plaĉus al sinjoro Rochester? Ĉu vi havus 
la povon esti amata de li? Ĉu vi havus por li ian gravecon? Iru 
for! Via malsaĝeco naŭzas min. Vin ĝojigis okazaj pruvoj de 
montrita prefero - tre malklaraj pruvoj, kiujn ĝentlemano de 
eminenta familio, viro de la mondo montris al nesperta subulino. Kiel vi povus tion fari, ho kompatinda malsaĝulino! - 
Ĉu via propra intereso ne povis fari vin pli saĝa? Ĉu vi refoje 
kaj denove en ĉi tiu mateno rekondukis antaŭ viajn okulojn 
la mallongan scenon de la lasta nokto? - Kovru vian vizaĝon 
kaj hontu! Li diris ion por laŭdi viajn okulojn, ĉu ne vere? 
Blinda malsaĝulino! Levu viajn palpebrojn blindiĝintajn kaj 
rigardu vian propran malbenitan absurdecon! Ne decas al 
virino lasi sin flati de eminentulo, kiu neeble povas intenci 
edziĝi kun ŝi; kaj ĉiu virino agas malsaĝe, kiam ŝi nutras en si 
amon, kiu nerespondita kaj daŭre kaŝita, devas konsumi la 
vivon, per kiu ĝi estas nutrata; kaj kiu, kiam ĝi estos malkovrita kaj respondita, kiel ignis fatuus1 devas konduki en marĉan 
dezerton, el kiu plu ne estas elirejo. 
"Jane Eyre, aŭskultu tial vian juĝdecidon: morgaŭ prenu la 
spegulon, metu ĝin antaŭ vin kaj montru al vi kiel eble plej 
1 vaglumo
fidele vian propran bildon, ne kaŝante eĉ unu eraron, ne forigante eĉ unu akran trajton de via vizaĝo; ebenigu eĉ ne unu 
malbelan trajton kaj skribu sub ĝi: Portreto de kompatinda, 
solstaranta, malbela guvernistino. 
"Poste prenu platon el eburo - tian vi posedas en via pentraĵkesto; prenu vian paletron, miksu viajn plej freŝajn, plej 
belajn, plej klarajn kolorojn; elektu vian plej delikatan kamelharpenikon; pentru zorge la plej belan vizaĝon, kiun via 
imago povas sorĉi al vi, pentru ĝin per la plej delikataj koloroj laŭ la priskribo, kiun faris sinjorino Fairfax pri Blanche 
Ingram. Ne forgesu pri la karbonigraj harbukloj, pri la orientaj okuloj - kion? Vi volas uzi kiel ekzemplojn, tiujn de sinjoro Rochester? - Ordonu! - Ne ĝemu! - Ne estu sentimentala! - Ne bedaŭru! - Mi atendas nur prudenton kaj decidemon. Revoku antaŭ via imago la majestajn kaj tamen harmoniajn liniojn, la grekan nukon, la antikvan bruston; klare 
pentru la rondan ravan brakon kaj la delikatan manon; ne 
forgesu pri la braceleto, nek pri la diamanta ringo; fidele pentru la kostumon, la gajan belegan puntaĵon, la brilan atlason, 
la oran rozon; nomu ĝin: "Blanche, aminda kaj bela altrangulino!" 
"Se iam estonte vi povus imagi, ke sinjoro Rochester havas 
bonajn pensojn pri vi, prenu tiujn du pentraĵojn kaj diru: Sinjoro Rochester gajnus verŝajne la amon de ĉi tiu nobla fraŭ- 
lino, se li volus peni gajni ĝin, - ĉu estas tamen verŝajne, ke 
li nur unu momenton atentus ĉi tiun kompatindan, sensignifan plebeinon? 
"Mi faros tion," mi decidis, kaj post tiu firma decido mi 
ekdormis kviete kaj profunde. 
Mi plenumis mian vorton. Unu aŭ du horoj sufiĉis al mi
por desegni mian propran bildon per krajono; kaj en malpli 
ol unu horo mi finis sur eburo miniaturon de la imagita Blanche Ingram. Ĝi estis aminda bildo kaj komparante ĝin kun la 
vere krajone kopiita kapo, mi trovis la kontraston tiel granda, kiel la memkono nur povus deziri ĝin. La laboro estis al 
mi bonfaro. Ĝi estis okupinta miajn kapon kaj manojn kaj 
doninta fortecon kaj firmecon al la novaj impresoj, kiujn mi 
neforviŝeble volis engravuri en mian koron. 
Baldaŭ mi povis gratuli min pro la severa disciplino, al kiu 
mi estis submetinta min. Dank' al ĝi mi kapablis iri renkonte 
al sekvontaj okazoj kun la necesa, deca kvieto.
Ĉapitro XVII. 
Pasis unu semajno, kaj neniu sciigo de sinjoro Rochester 
alvenis. Pasis dek tagoj; kaj ankoraŭ li ne revenis. Sinjorino Fairfax diris, ke ŝi ne mirus, se li de The Leas tuj irus al 
Londono kaj plie al la kontinento ne revenante al Thornfield 
Hall antaŭ ol pasis tuta jaro. Jam ofte li tiel neatendite kaj 
subite foriris de la malnova domo. Kiam mi aŭdis tion, ekregis min duonsveno, mia koro preskaŭ ne plu batis. Mi estis 
atakata de surdiganta, kapturniĝanta sento; sed kunigante 
mian tutan prudenton kaj rememorigante al mi la ĵus akceptitajn principojn, mi perforte regis min mem kaj estis mirige, kiel mi plibonigis mian kelktempan mallertecon. Mi klarigis al mi mem, ke estas granda eraro kredi, ke la agoj de 
sinjoro Rochester povus interesi min. Tion mi ne kredis, ĉar 
mi malhumiligis min per sklava ideo de malfiereco - kontraŭe, mi nur diris: 
"Vi havas plu neniun interrilaton kun la posedanto de 
Thornfield, krom akcepti vian salajron, kiun li pagas al vi, ĉar 
vi instruas lian protektatinon; plue estu dankema al li pro la 
bona traktado, kiun vi rajtas ricevi, se vi plenumas dece vian 
devon. Estu certa, ke tio estas la sola ligilo inter vi, kaj ke li 
vere rigardos tia tiun ligilon. Sekve ne faru lin la objekto de 
viaj delikataj sentoj, de via ravo, de viaj turmentoj kaj afliktoj. Li ne apartenas al via rango, okupu vin kun viaj egaluloj 
kaj ne estimu vin mem tro alte, por malŝpari la amon de via
tuta koro, de via animo kaj de ĉiuj viaj fortoj, ĉar tia dono ne 
estus dezirata sed nur malestimata." 
Kviete mi plenumis mian taskon dum tiu tago; sed de tempo al tempo entrudiĝis en mian kapon kaŭzoj, kiujn mi povus 
utiligi kiel motivojn por forlasi Thornfield Hall, kaj nevole mi 
redaktis anoncojn kaj pensis pri novaj oficoj; mi ne trovis necese subpremi tiujn pensojn. Ili nur ĝermus kaj portus fruktojn, se estus eble. 
Sinjoro Rochester forestis proksimume du semajnojn, 
kiam la poŝtisto portis leteron por sinjorino Fairfax. 
"Ĝi estas de nia mastro," ŝi diris rigardante la adreson. "Supozeble ni nun ekscios, ĉu ni povos atendi lin baldaŭ aŭ ne." 
Kaj dum ŝi rompis la sigelon kaj malrapide legis la enhavon de la letero, mi daŭrigis trinki mian teon (ni nome sidis 
matenmanĝante). Estis varmege kaj mi atribuis al tiu cirkonstanco, ke subite fajra ardo kovris mian vizaĝon. Nevole mia 
mano tremetis, kaj la duono de la enhavo de mia taso verŝiĝis 
en la subtason - sed pri tio mi ne volis pripensi plue. 
"Nu, ofte estas al mi, kvazaŭ ni vivus ĉi tie tro solece; sed 
dum mallonga tempo ni havos sufiĉon por fari," diris sinjorino Fairfax, ankoraŭ tenante la leteron antaŭ siaj okulvitroj. 
Antaŭ ol mi permesis al mi peti klarigon, mi kunligis la libere pendantajn rubandojn de la antaŭtuko de Adèle. Doninte al ŝi novan kuketon kaj pleniginte refoje ŝian kruĉon 
per lakto, mi diris tre indiferente: 
"Supozeble sinjoro Rochester ne baldaŭ revenos?" 
"Li vere revenos jam en tri tagoj, kiel li skribas. Sekve jam 
la venontan jaŭdon, kaj li eĉ ne venos sola. Mi ne scias, kiom 
da eminentuloj el Leas venos kun li; li nur skribas al mi, ke la 
plej bonaj gastoĉambroj estu ordigitaj kaj la librejo kaj la salonoj devas esti purigitaj; kaj de la gastejo ' Sankta Georgo' en 
Millcote mi venigu helpantojn por la kuirejo, aŭ de alia loko. 
La sinjorinoj kunportos kun si siajn ĉambristinojn kaj la sinjoroj siajn servistojn; ni do havos homplenan domon." 
Kaj sinjorino Fairfax rapide englutis sian matenmanĝon kaj 
forrapidis por tuj komenci la preparojn. 
Kiel dirite, la venantaj tri tagoj estis plenaj de laboro. Mi 
ĉiam kredis, ke ĉiuj ĉambroj en Thornfield Hall estas plej bele 
aranĝitaj kaj purigitaj. Sed ŝajnas, ke mi trompis min. Tri virinoj estis dungitaj por helpi en la purigado, kaj neniam antaŭe nek poste mi vidis tian frotadon, tian brosadon, tian purigadon de muroj, tian senpolvigadon de tapiŝoj, tian deprenadon de pentraĵoj, tian poluradon de speguloj kaj lustroj, 
tian ekbruligadon de kamenofajroj en dormejoj, tian aerumadon de litaĵoj kaj tiel plu, kaj tiel plu. Adèle dum tiu tuta laboro kuris tien kaj reen kiel sovaĝulino. La preparoj por la 
gastoj kaj la perspektivo de ilia alveno ŝajnis ĵeti ŝin en grandan ekstazon. Ŝi volis, ke Sophie zorge ekzamenu kaj reviziu 
ĉiujn ŝiajn "toilettes" kiel ŝi nomis siajn vestaĵojn; la portitaj 
denove gladitaj kaj se bezonate plibonigitaj kaj plibeligitaj. 
Sed ŝi mem faris nenion krom kuri tien kaj reen en la antaŭ- 
ĉambroj, salti sur la litaĵojn kaj denove forsalti de ili kaj sin 
movi kaj sin ŝovi antaŭ la grandaj fajroj de la kamenoj. Ŝi estis 
liberigita de ĉiuj instrudevoj; sinjorino Fairfax estis deviginta min helpi al ŝi, kaj la tutan tagon mi movis min en la provizejo, helpante aŭ malhelpante ŝin kaj la kuiristinon en ilia 
laboro; mi lernis fari fromaĝkukojn kaj francajn konfitaĵojn 
kaj ovokremon, garni desert-telerojn kaj lardi ĉasaĵojn. 
La societo estis atendata ĵaŭdon posttagmeze, sufiĉe frue 
por manĝi je la sesa horo. En la antaŭiranta tempo mi ne havis okazon cerbumi pri miaj ĥimeroj, kaj mi kredas, ke mi 
estis same ĝoja kaj okupita kiel ĉiuj aliaj en la domo - esceptinte Adèlon. Sed de tempo al tempo mia gajeco estis premata kaj kontraŭ mia volo mi refalis en la regionon de la dubo 
kaj eblecoj kaj malklaraj supozoj. Tio okazis ĉiam, kiam mian 
okulon trafis la pordo de la ŝtuparo de la tria etaĝo, kiu en la 
lasta tempo konstante estis ŝlosita, kaj kiam ĝi malrapide 
malfermiĝis kaj tra ĝi aperis la figuro de Grace Poole kun pura 
kufo, blanka antaŭtuko kaj koltuko. Ofte mi vidis ŝin malsuprengliti en la galerion, dum ŝia malpeza paŝo estis ankoraŭ 
plimallaŭtigata de dikaj feltaj ŝuoj; en tiuj okazoj ŝi kutimis 
subite ensteliĝi en la dormejon, kie ĉio kuŝis intermiksita, por 
montri al la laboristinoj, kiel oni plej bone povas poluri kamenkradon, aŭ purigi kamenkornicon aŭ forigi makulojn de 
la tapiŝoj, poste ŝi refoje foriris. Tiel ŝi unu fojon ĉiutage malsupreniris al la kuirejo, tagmanĝis, fumis el malgranda pipo1 
en angulo apud la forno kaj poste reiris portante kun si sian 
kruĉon plenan de biero al sia propra, malluma, supre kuŝanta 
rifuĝejo. Nur unu solan horon ŝi pasigis kun la aliaj servistoj 
malsupre en la kuirejo, sian ceteran tempon ŝi pasigis en la 
dua etaĝo, en ĉambreto el kverko. Tie ŝi sidis kudrante - eble 
ankaŭ ridante en sia stranga maniero - tiel solece, tiel forlasite, kiel krimulo en sia mallibereja ĉelo. 
Plej strange estis, ke neniu en la tuta domo, krom mi mem, 
ŝajnis miri pri ŝiaj kutimoj kaj ke neniu rimarkis ilin. Neniu 
parolis pri ŝia ofico aŭ okupo; neniu kompatis ŝin pro ŝia soleco. Unu fojon mi aŭdis parton de interparolo pri Grace in- 
1 Kutimo de la maljunaj virinoj en tiu epoko, 1847. Rimarko de la 
tradukinto
ter Leah kaj unu el la laboristinoj. Leah diris ion, kion mi ne 
komprenis kaj la laboristino respondis: 
"Supozeble ŝi ricevas altan salajron?" 
"Jes," diris Leah, "mi dezirus, ke la mia estus tiel alta; kvankam mi ne plendas pri la mia - en Thornfield Hall la mastro 
ne estas avara; sed mi ne ricevas la kvinonon de la sumo, kiun 
ricevas sinjorino Poole. Kaj ŝi metas flanken multon. Ĉiukvaronjare ŝi iras al la banko en Millcote. Mi ne mirus, se ŝi 
havas jam sufiĉan monon por vivi sendepende, se iam ŝin 
kaptus la ideo eksiĝi el la servo de sinjoro Rochester. Sed mi 
kredas, ke ŝi tro kutimiĝis al la domo; krom tio ŝi estas apenaŭ 
kvardekjara, forta kaj sana kaj taŭga je ĉiu laboro. Sekve estas 
ankoraŭ tro frue por ŝi por fari nenion." 
"Ŝi estas bona laboristino, kiel mi pensas," diris la frotistino. 
"Ho jes, ŝi kapablas fari ĉiun laboron, ŝi scias, kion ŝi devas fari - neniu pli bone ol ŝi," interrompis Leah multsignife, "kaj neniu kapablus anstataŭi ŝin en ŝia laboro; eĉ ricevante ŝian salajron." 
"Vi estas prava!" respondis la alia. "Mi do dezirus scii, ĉu 
la mastro - -" 
La laboristino estis parolonta plue, sed Leah sin turnis kaj 
ekvidis min. Tuj ŝi donis alflank-puŝon al sia kunulino. 
"Ĉu ŝi ne scias tion?" mi aŭdis flustri la virinon. 
Leah kapneis kaj la interparolado finiĝis. Ĉio, kion mi konkludis el ĝi, estis la jeno: sekreto estas en Thornfield, kaj intence oni ĝin kaŝas al mi. 
La ĵaŭdo proksimiĝis; la antaŭan vesperon ni estis finintaj 
ĉiun laboron; la tapiŝoj estis metitaj en la ĉambroj, la litkurtenoj estis pendigitaj, brile blankaj litkovriloj estis sternitaj,
tualetotabloj estis ordigitaj, la meblaro estis polurita kaj en 
ĉiuj vazoj staris floroj. Ankaŭ la granda koridoro estis purigita, la ŝtuparo kaj ĝia balustrado same kiel la alta ĉizita staranta horloĝo estis frotitaj kaj brilis kiel spegulo; en la man- 
ĝosalono la arĝentaĵoj brilis sur la bufedo; en la buduaro kaj 
en la salono la okuloj renkontis ĉie vazojn kun alilandaj floroj 
el la varmejo. 
La posttagmezo venis. Sinjorino Fairfax surmetis sian plej 
bonan nigran veston el atlaso, siajn gantojn, sian oran horloĝon kun ĉeno, ĉar ŝi devos ricevi la gastojn, konduki la sinjorinojn en iliajn ĉambrojn, kaj tiel plu. - Ankaŭ Adèle volis esti bele vestita, kvankam mi opiniis, ke ŝi havos malmultan ŝancon esti enkondukita al la societo, almenaŭ tiun tagon. 
Intertempe, por fari al ŝi plezuron, mi permesis, ke Sophie 
vestu ŝin per ŝia riĉa, lana, blanka tualeto el atlaso. Rilate al 
mi, mi ne bezonis ŝangi mian tualeton; neniu ja deziros, ke mi 
forlasu mian sanktejon, la instru-ĉambron - ĉar sanktejo ĝi 
farigis al mi - "agrabla rifuĝejo en tempo de zorgo kaj ĉagreno." 
Estis hela, dolĉa printempotago, unu el tiuj tagoj, kiuj je la 
fino de marto aŭ je la komenco de aprilo brile leviĝas trans la 
teron kiel heroldo de la somero. Ĝi nun estis finiĝonta; sed 
ankaŭ la vespero estis varma kaj mi sidis kun mia laboro ĉe 
la malfermita fenestro de la instru-ĉambro. 
"Jam malfruiĝas," rimarkis sinjorino Fairfax, enirante en 
sia susuranta pompa kostumo. "Mi tre ĝojas, ke mi fiksis la 
tagmanĝon unu horon pli malfrue ol ordonis sinjoro Rochester; la sesa horo nun jam pasis. Mi irigis John al la parkopordegoj por vidi, ĉu io estas videbla ie sur la granda vojo. De tie 
oni povas vidi malproksimen en la direklo al Millcote." Ŝi iris
al la fenestro. "Jen li jam revenas!" ŝi diris. "Nu, John," ŝi vokis 
rigardante eksteren, "kio estas? Ĉu vi vidis ilin?" 
"Ili venas, sinjorino," respondis John. "En dek minutoj ili 
estos ĉi tie." 
Adèle rapidis al la fenestro. Mi sekvis ŝin, tenante min ĉe 
ŝia flanko tiamaniere malantaŭ la fenestra kurteno, ke neniu 
venanto povus rimarki min. La dek minutoj, kiujn John estis 
antaŭdirinta, ŝajnis daŭri tre longe; sed fine ni aŭdis la rulbruon de la radoj; kvar rajdantoj suprenrajdis la vojon kaj ilin 
sekvis du sentegmentaj veturiloj. Moviĝantaj vualoj kaj plumoj plenigis la du veturilojn, du el la rajdantoj estis junaj elegantaj sinjoroj; la tria estis sinjoro Rochester sur sia nigra 
ĉevalo Messour; Piloto antaŭiris lin per altaj saltegoj; ĉe lia 
flanko rajdis virino kaj ŝi kun li estis la unuaj de la societo. Ŝia 
malhela ruĝa rajdkostumo preskaŭ tuŝis la teron, ŝia longa 
vualo flirtis en la vento; riĉaj korvonigraj harbukloj vidiĝis tra 
ĝiaj diafanaj faldoj. 
"Fraŭlino Ingram!" ekkriis sinjorino Fairfax kaj plej rapide 
ŝi iris al sia posteno malsupre en la halo. 
La kavalkado sekvis la kurbiĝojn de la vojo, kaj iris laŭ la 
angulo de la domo, kie ni perdis ĝin el la okuloj. Nun Adèle 
petis la permeson iri renkonte al la venantoj, sed mi sidigis 
ŝin sur miajn genuojn, komprenigante al ŝi, ke ŝi sub neniu 
preteksto pensu pri tio, montri sin antaŭ la okuloj de la gastinoj nek hodiaŭ nek en alia tempo, se oni ne venigas ŝin; ke 
sinjoro Rochester tre kolerus kaj tiel plu. Kiam mi diris tion 
al ŝi, ŝi kompreneble ekploris, sed ĉar mi rigardis ŝin tre serioze, ŝi fine forviŝis la larmojn. 
Nun ĝoja bruo aŭdiĝis malsupre en la halo; la basaj voĉoj 
de la sinjoroj kaj la arĝentaj voĉoj de la virinoj miksiĝis harmonie, kaj super ĉiuj estis aŭdebla la plensona voĉo de la 
mastro de Thornfield Hall, kiu diris bonvenon al la belaj kaj 
amindaj gastinoj kaj noblaj gastoj ĉe la alveno en sian domon. 
Poste aŭdiĝis sur la ŝtuparo malpezaj paŝoj, kaj el la galerio 
sonis paŝetado, kaj mallaŭta ridado, malfermado kaj fermado de pordoj kaj poste dum momento ĉio senbruiĝis. 
"Elles changent de toilettes,1" diris Adèle, kiu atente aŭskultis sekvante ĉiujn movojn; ŝi profunde ĝemis. 
"Chez maman," ŝi diris, "quand il y avait du monde, je la suivais partout, au salon et à leurs chambres; souvent je regardais les 
femmes de chambre coiffer et habiller les dames, et c' était si amusant: comme cela on apprend.2" 
"Ĉu vi ne estas malsata, Adèle?" 
"Mais oui, Mademoiselle: voilà cinq ou six heures que nous 
n' avons pas mangé.3" 
"Nu, do; dum la sinjorinoj estas en siaj ĉambroj, mi riskos 
malsupreniri por preni iom da manĝo por vi." 
Tre singarde elirante mian kaŝejon mi serĉis malantaŭan 
ŝtuparon, kiu kondukis senpere al la kuirejo. En tiu regiono 
ĉio estis fajro, varmego kaj movo; la supo kaj la fiŝoj estis en 
la lasta stadio de perfektiĝo, kaj la kuiristino sin klinis super 
la patoj en korpa kaj anima situacio, kiu minacis finiĝi per 
tuja forbruliĝo. En la servista ĉambro staris kaj sidis du veturigistoj antaŭ la fajro; la ĉambristinoj estis supozeble supre ĉe 
siaj mastrinoj; la nove dungitaj servistinoj kuris tien kaj reen 
diligente laborante. Trapuŝante min tra tiu ĥaoso, mi fine 
1 Ili ŝanĝas la tualetojn. 
2 Ĉe mia patrino, kiam oni vizitis sin, mi ĉien sekvis ŝin al la salono kaj 
al iliaj ĉambroj; ofte mi vidis, ke la ĉambristinoj kombis kaj vestis la 
sinjorinojn, kaj estis tre amuze: tiel oni lernas. 
3 Ho jes, fraŭlino: ni ja ne manĝis dum kvin aŭ ses horoj.
atingis la manĝejon; tie mi prenis malvarman rostitan kokinon, blankan panon, kelkajn malgrandajn tortojn, du telerojn; tranĉilojn kaj forkojn. Kun tiu kaptaĵo mi rapide reiris. 
Mi estis jam atinginta la galerion kaj ĵus fermis la malantaŭan 
pordon, kiam plilaŭtiĝanta murmuro de voĉoj sciigis al mi, ke 
la gastinoj estis elirontaj siajn ĉambrojn. Mi ne povis eniri la 
instruĉambron antaŭ ol preteriri kelkajn el iliaj ĉambroj kaj 
esti vidata kun mia provizo; tial mi haltis ĉe tiu fino de la koridoro, kiu ne havis fenestron kaj sekve estis malluma, ĉar la 
suno jam malsupreniris kaj rapide krepuskiĝis. 
En tiu momento la belaj gastinoj eliris unu post la alia siajn ĉambrojn; ĉiu eliris gaja kaj vestita per tualeto, kiu hele lumis pro la krepusko. Dum kelka momento ili staris ariĝintaj 
en la fino de la galerio kaj parolis per tonoj de dolĉa kaj subpremita viveco; poste ili senbrue ŝvebis malsupren laŭ la ŝtuparo kiel hela nebulo malsupreniranta la monton. Ilia kuna 
apero impresis min kiel la plej gracia eleganteco, io tia neniam impresis min antaŭe. 
Mi vidis Adèle, rigardanta tra la pordo de la instruĉambro, 
kiun ŝi estis duone malferminta. "Kiaj belaj sinjorinoj kaj 
fraŭlinoj!" ŝi kriis angle, "Ho, mi dezirus, ke mi povu iri al ili! 
Ĉu vi kredas, ke sinjoro Rochester venigos nin post la tagmanĝo?" 
"Ne, tion mi vere ne kredas. Sinjoro Rochester devos pensi 
pri aliaj aferoj. Ne cerbumu plu pri la gastinoj hodiaŭ vespere, eble vi vidos ilin morgaŭ; jen via tagmanĝo." 
Ŝi estis vere malsata, tial la kokino kaj la tortoj deturnis 
ŝiajn pensojn dum kelkaj momentoj. Feliĉe, ke mi estis alpropriginta al mi ĉi tiun provizon; alie ŝi, mi kaj Sophie, al kiu mi 
portis parton de mia manĝo, verŝajne ne estus ricevintaj tagmanĝon. Malsupre ĉiuj estis okupataj per aliaj aferoj kaj neniu povis pensi pri ni. La deserto estis enportita nur je la naŭa 
horo, kaj je la deka la servistoj iris ankoraŭ tien kaj reen kun 
teleroj kaj kafotasoj. Mi permesis al Adèle enlitiĝi multe pli 
malfrue ol ordinare; ĉar ŝi certigis, ke ŝi neeble povus ekdormi, kiam la homoj tiel kuras tien kaj reen kaj la pordoj tiel 
ofte fermiĝas kaj malfermiĝas. Krom tio, ŝi aldiris, eble sinjoro 
Rochester venigos ŝin kaj alors quel dommage! (kaj tiam kiel 
domaĝe) se ŝi estus jam senvestigita! 
Tiel longe, kiel ŝi volis aŭskulti min, mi rakontis al ŝi historietojn, kaj poste pro la vario mi kondukis ŝin en la galerion. 
La lampo en la antaŭhalo estis nun ekbruligita, kaj ŝi amuzis 
sin glitante malsupren laŭ la balustrado kaj rigardis la servistojn labori. Tre malfrue en la vespero eksonis la muziko el 
la salono, kie oni ludis sur piano. Adèle kaj mi sidiĝis sur la 
plej supra ŝtupo de la ŝtuparo por aŭskulti. Subite la sono de 
bela voĉo sin miksis kun la sonoj de la piano; estis fraŭlino, 
kiu kantis kaj ŝia voĉo estis dolĉa kaj mola. Kiam la solo 
finiĝis, sekvis dueto kaj poste ŝerckanto; gaja zumado de 
voĉoj plenigis la interpaŭzojn. Mi aŭskultis longe. Subite mi 
surprizis min, ke mia orelo streĉiĝis por diferencigi el ĉiuj 
voĉoj tiun de sinjoro Rochester; kiam tio baldaŭ sukcesis al 
ĝi, ĝi klopodis kompreni la parolitajn vortojn, kiuj estis tre 
malklaraj pro la malproksimeco. 
Fine la dekunua horo batis. Mi rigardis Adèlon, kiu estis 
metinta la kapon sur mian ŝultron; ŝiaj palpebroj fariĝis pezaj, tial mi prenis ŝin sur miajn brakojn kaj portis ŝin en la 
liton. Je la unua horo la gesinjoroj iris en siajn ĉambrojn. 
La sekvanta tago estis tiel bela kiel la antaŭa. Plej granda 
parto de la societo uzis ĝin por serĉi belegan rigardon al la
ĉirkaŭaĵo. Frue en la antaŭtagmezo ili faris ekskurseton, iuj 
surĉevale, aliaj veturile. Mi vidis la foriron kaj la revenon. Kiel 
la antaŭan tagon, fraŭlino Ingram estis denove la sola rajdistino, kaj denove sinjoro Rochester rajdis ĉe ŝia flanko. Ambaŭ 
estis apartiĝintaj de la aliaj gastoj. Mi atentigis pri tio sinjorinon Fairfax, kiu staris flanke de mi ĉe la fenestro. 
"Oni diras, ke ne estas verŝajne, ke tiuj du pensas pri geedziĝo," mi diris, "sed, kiel vi vidas, li preferas ŝin al ĉiuj aliaj fraŭlinoj." 
"Tio estas ebla. Sendube li admiras ŝin." 
"Kaj ŝi admiras lin," mi aldiris; "jam rigardu kiel ŝi klinas 
al li sian kapon, kvazaŭ ili parolus intime. Mi dezirus vidi ŝian 
vizaĝon; ĝis nun mi ne sukcesis rigardi ŝin de proksime." 
"Vi vidos ŝin hodiaŭ vespere," respondis sinjorino Fairfax. 
"Okaze mi diris al sinjoro Rochester, kiel Adèle deziras esti 
prezentata al la sinjorinoj, kaj li respondis: Ho! venigu ŝin en 
la salonon post la tagmanĝo, kaj petu al fraŭlino Eyre akompani ŝin." 
"Jes - tion li respondis nur pro ĝentileco: sed tre certe mi 
ne bezonos iri," mi diris. 
"Nu - mi rimarkis al li, ke mi apenaŭ kredas, ke estos al 
vi agrable aperi antaŭ tia gaja societo - precipe ĉar ili estas 
ĉiuj fremduloj - kaj ĉar vi ne kutimiĝis viziti aliajn homojn. 
Sed li respondis en sia rapida maniero: ' Sensencaĵo! Se ŝi kontraŭstaros, diru al ŝi, ke ŝia veno estas mia speciala deziro; kaj 
se ŝi denove kontraŭdiros, diru al ŝi, ke mi venos por enkonduki ŝin, se ŝi forrestos." 
"Mi ne kaŭzos al li tiun penon," mi respondis. "Se estos 
nepre necese, ke mi iru, mi iros; sed tio tute ne faros al mi 
plezuron. Ĉu vi estos ankaŭ tie, sinjorino Fairfax?"
"Ne, mi petis ne veni kaj li konsentis mian peton. Mi diros 
al vi kiel agi por eviti ceremonian envenon, ĉar tio estas la plej 
malagrabla el ĉio. Iru en la salonon, kiam ĝi estas ankoraŭ 
senhoma kaj kiam la gesinjoroj ankoraŭ ne foriris de la man- 
ĝotablo. Elektu lokon en kvieta angulo, kiu plaĉos al vi, kaj se 
ne estos al vi agrable resti longe, foriru post kiam eniris la 
sinjoroj. Kiam sinjoro Rochester nur vidis vin tie, vi povos 
forŝteliri tuj - neniu rimarkos vin." 
"Ĉu vi kredas, ke la gastoj restos longe ĉi tie?" 
"Eble du aŭ tri semajnojn, sed ne pli longe. Post la paskaj 
ferioj sinjoro George Lynn, la nove elektita parlamentano por 
Millcote, devos forvojaĝi Londonon por ekkunsidi. Mi miras, 
ke li jam tiel longe restis en Thornfield. Supozeble sinjoro 
Rochester akompanos lin." 
Kun timo mi vidis proksimiĝi la horon, en kiu mi devos direkti min kun mia lernantino al la salono. La tutan tagon 
Adèle estis tre ekscitita, post kiam ŝi ekaŭdis, ke ŝi estos prezentata en la vespero al la sinjorinoj; ŝi iom kvietiĝis, kiam 
Sophie komencis vesti ŝin. La graveco de la okazontaĵo tute 
okupis ŝin, kaj post kiam ŝiaj brilaj, longaj, libere pendantaj 
harbukloj estis ordigitaj, ŝia rozkolora atlasvesto surmetita, 
ŝia longa skarpo ligita kaj post kiam ŝi surmetis la delikatajn 
pintajn gantojn, ŝi aspektis grava kiel juĝisto. Ne estis necese admoni ŝin ne malordigi sian tualeton; kiam ŝi estis vestita, ŝi sidiĝis grave kaj singarde sur sia malgranda seĝo, sed 
antaŭe ŝi zorge levis sian atlasan jupeton, timante ĉifi ĝin, kaj 
poste ŝi certigis al mi, ke ŝi ne moviĝos antaŭ ol mi estos preta. Sed mi estis baldaŭ preta: en malmulta tempo mi surmetis mian arĝent-grizan veston, la plej bonan, kiun mi posedis, 
kaj kiu estis aĉetita de mi por la edziĝofesto de fraŭlino Temple, kaj kiun mi de post tiu okazo neniam surhavis; la ordigo 
de miaj haroj postulis nur malmultan tempon; poste mi surmetis mian solan ornamaĵon, nome la broŝon el perloj, kaj 
kune ni malsupreniris. 
Feliĉe estis alia enirejo al la salono krom tiu tra la manĝosalono, en kiu sidis ĉiuj gastoj por tagmanĝo. Ni trovis la salonon senhoma; en la marmora kameno brulis granda fajro; 
inter maloftaj, odorantaj floroj per kiuj la tabloj estis ornamitaj, lumis vakskandeloj en gaja soleco. La fajre-ruĝa kurteno ondiĝis malsupren de la altaj pordoarkaĵoj; kvankam estis 
maldika la drapiraĵo, kiu apartigis nin de najbara salono, la tie 
reganta konversacio penetris al ni kiel kvieta, mallaŭta murmurado. 
Adèle, ŝajne ankoraŭ sub la influo de la solena impreso, 
sidiĝis senparole sur benketo, kiun mi montris al ŝi. Mi retiris min en fenestroniĉon, prenis libron de la plej apuda seĝo 
kaj penis legi. Adèle portis sian benketon kaj sidiĝis antaŭ 
miaj piedoj; post mallonga tempo ŝi tuŝis mian genuon. 
"Kion vi volas, Adèle?" 
"Est-ce que je ne puis pas prendre une seule de ces belles fleurs? 
Seulement pour compléter ma toilette?1" 
"Vi pensas multe tro multe pri via tualeto, Adèle! sed malgraŭ tio mi volas doni al vi floron." Kaj mi prenis rozon el unu 
el la vazoj kaj ŝovis ĝin en ŝian skarpon. Ŝi eligis ĝemon de 
senfina kontenteco, kvazaŭ la pokalo de ŝia feliĉo estus plena. Mi deturnis la vizaĝon por kaŝi rideton, kiun mi ne povis 
subpremi. Estis io komika, sed tamen io malĝoja en la gravel Ĉu estas al mi permesite preni unu el tiuj belegaj floroj, fraŭlino? Nur 
por kompletigi mian tualeton?
co kaj la vera dediĉo, per kiuj la malgranda parizanino pritraktis la aferon de sia tualeto. 
Mi nun ekaŭdis bruon de forŝovado de seĝoj; la kurteno 
antaŭ la pordoarkaĵo estis ŝovita flanken; la interno de la 
manĝosalono iĝis videbla; la lustro sendis sian lumon sur la 
sub ĝi starantan tablon, sur kiu staris belega manĝilaro kaj 
radianta servico el vitro intermiksitaj; sub la arkajo staris aro 
da sinjorinoj; ili eniris kaj la kurteno refoje etendiĝis post ili. 
Ili estis nur okope; sed kiam iliaj vestoj susuradis en la salono, ŝajnis kvazaŭ ilia nombro estus pli granda. Kelkaj el ili 
estis tre altkreskaj, multaj el ili portis blankan tualeton, kaj 
ĉiuj estis ĉirkaŭitaj de faldoplenaj vestajoj, kiuj ŝajnis pligrandigi ilian staturon, same kiel nebulcirklo pligrandigas la lunon. Mi ekstaris kaj faris salutinklinon, unu aŭ du responde 
kapklinis al mi; la aliaj esplore rigardis min dum kelka tempo. 
Ili disiĝis en la salono; la malpezeco kaj viveco de iliaj movoj memorigis al mi aron da blankaj birdoj. Kelkaj sin ĵetis en 
duonkuŝanta pozo sur la kanapojn kaj otomanojn; kelkaj sin 
klinis super la tabloj kaj rigardis la florojn kaj librojn; la ceteraj ariĝis en grupon antaŭ la kameno, ĉiuj parolis mallaŭ- 
te sed kun klara tono, kiu ŝajnis esti kutima al ili. Poste mi 
ekkonis iliajn nomojn, kiujn mi same bone povas nomi nun. 
Unue estis tie sinjorino Eshton kun siaj du filinoj. Okulŝajne ŝi estis iam bela virino, ĉar la iama beleco ankoraŭ ne tute 
malaperis. El ŝiaj filinoj la pli aĝa, Amy, estis iom malgranda, 
naiva kaj infana laŭ vizaĝo kaj manieroj, sed pikanta laŭ la 
formoj; ŝia blanka jupo el muslino kaj la blua skarpo vestis ŝin 
tre bone. La dua, Louisa, estis pli altkreska kaj pli eleganta laŭ
figuro; kun tre bela vizaĝo, kian la francoj nomas "minois chiffonné", ambaŭ fratinoj estis blankaj kiel lilioj. 
Sinjorino Lynn estis altkreska kaj forta, ĉirkaŭ kvardekjara; tre fiera laŭ aspekto, belege vestita per robo el ŝanĝiĝemkolora atlaso; ŝiaj malhelaj haroj brilis sub la ombro de tro 
bunta plumo, tiaro el diamantoj ornamis ŝiajn harplektaĵojn. 
Sinjorino Dent, la edzino de la kolonelo, estis malpli eleganta laŭveste, sed aspektis pli lady-like1 laŭ mia opinio. Ŝi 
estis maldika, havis palan, delikatan vizaĝon kaj blondajn 
harojn. Ŝiaj nigra jupo el atlaso, skarpo el alilanda puntaĵo kaj 
perlornamaĵo pli plaĉis al mi ol la ĉielarksimila vestaro de la 
titolriĉaj sinjorinoj. 
Sed la tri plej distingindaj - parte eble ĉar ili estis la plej 
altkreskaj - estis la vidvino, sinjorino Ingram kaj ŝiaj du filinoj Blanche kaj Mary. Ili estis la plej altkreskaj virinoj, kiujn 
mi iam vidis. La patrino estis laŭŝajne inter kvardek kaj kvindekjara; ŝiaj haroj estis - almenaŭ ĉe vakslumo - ankoraŭ 
nigraj; ankaŭ ŝiaj dentoj estis ŝajne sendifektaj. Plej multaj 
homoj nomus ŝin, malgraŭ ŝia aĝo, ankoraŭ bela virino, kaj 
tio ŝi estis sendube, se oni parolus nur pri ŝia eksteraĵo; sed 
ŝiaj teniĝo kaj vizaĝesprimo montris neelporteblan fierecon. 
Ŝi havis romanajn trajtojn kaj duoblan mentonon, kunfandiĝantan kun la kolo, kiu estis forta kiel kolono; tiuj vizaĝ- 
trajtoj ŝajnis al mi ne nur ŝvelintaj kaj malheliĝintaj, sed eĉ 
plenaj de fiereco. La mentono montris la saman principon kaj 
ŝajnis, ke ĝia rekteco estis nenatura. Ŝi havis krome malmolajn, fierajn okulojn; ili memorigis min al tiuj de sinjorino 
Reed; ŝi maĉ-elparolis siajn vortojn; ŝia voĉo estis profunda, 
ŝia modulo estis tre pompa, fierega unuvorte, neelportebla. 
1  kiel eminenta sinjorino
Fajreruĝa jupo el veluro kaj turbano farita el orborderita hinda ŝalo, vestis ŝin - kiel ŝi supozeble mem kredis - laŭ vera 
reĝa indeco. 
Blanche kaj Mary havis tian saman figuron - altkreskan 
kaj maldikan kiel poplo. Mary estis tro maldika, sed Blanche 
aspektis kiel Diano1. Mi rigardis ŝin kompreneble kun speciala 
intereso. Unue mi volis vidi, ĉu ŝia aperaĵo estas konforma 
kun la priskribo de sinjorino Fairfax; due ĉu ŝi estas simila al 
la fantazi-miniatura portreto, kiun mi estis pentrinta de ŝi; kaj 
trie - mi devas tion eldiri! - ĉu ŝi estas, kiel mi kredis, ke ŝi 
estu, laŭ la gusto de sinjoro Rochester. 
Rilate al ŝia eksteraĵo, ŝi estis simila en ĉiuj detaloj al la priskribo de sinjorino Fairfax. La nobla busto - la belegaj ŝultroj 
la gracia nuko, la malhelaj okuloj kaj la nigraj harbukloj - 
sed rilate al la vizaĝo? - Ŝia vizaĝo similis tiun de ŝia patrino, ĝi estis juneca simileco sen sulkoj kaj faldoj - la sama 
malalta frunto, la samaj trajtoj, la sama fiereco. Sed tiu fiereco 
ne estis tiel severa, ŝi ridis senhalte; ŝia rido estis satira kaj tia 
estis ankaŭ la kutima esprimo de ŝia kurbiĝinta fiera supra 
lipo. 
Oni diras, ke la genio estas memkonscia: mi ne scias ĉu 
fraŭlino Ingram estis geniulino, sed ŝi estis memkonscia - 
neordinare memkonscia en vero. Ŝi komencis interparoladon 
kun la delikata sinjorino Dent pri botaniko. Ŝajnis, ke sinjorino Dent ne studis tiun sciencon, kvankam ŝi diris, ke ŝi 
amas la florojn, "precipe la sovaĝajn." Sed fraŭlino Ingram 
estis tre penetrinta en tiun sciencon, kaj kun mieno de konantino ŝi fiermiene nomis preskaŭ ĉiujn laŭvice. Mi tuj rimarkis, ke ŝi mokas sinjorinon Dent pro ties nesciado, kva- 
1 Diano estis la bela diino de ĉasado
zaŭ persekutante ŝin kiel ĉasisto persekutas cervon dum 
granda pelĉasado. Tiu pelĉasado eble estus sprita kaj sagaca, 
sed ne montris spritnoblecon. Ŝi ludis: ŝia tekniko estis brila; 
ŝi kantis: ŝia voĉo estis belega; ŝi parolis (speciale kun sia patrino) france kaj ŝi parolis tiun lingvon bone, flue kaj sen 
fremda akcento. 
Mary havis pli mildan, pli sinceran vizaĝon ol Blanche; ŝiaj 
trajtoj estis pli mildaj, ŝia vizaĝkoloro iom pli hela (fraŭlino 
Ingram havis malhelan vizaĝon, kiel hispanino) - sed Mary 
ne estis viva, ŝiaj okuloj ne brilis, ŝi ne sciis multe paroli, kaj 
sidiĝinte, ŝi restis kviete sidanta kiel statuo en sia niĉo. Ambaŭ fratinoj estis vestitaj per senmakula blanka kostumo. 
Ĉu mi nun vere kredis, ke fraŭlino Ingram estus tiu, kiun 
sinjoro Rochester elektus kiel edzinon? Tion mi mem ne sciis 
- mi ja ne konis lian guston pri virina beleco. Se li amus la 
majeston, tiam ŝi estus la tipo de majesteco, krom tio, ŝi estis tre civilizita, tre klera kaj viva. Plej multaj viroj devus admiri ŝin, kiel mi opiniis, kaj mi jam kredis havi la pruvojn, ke 
li admiras ŝin. Por forigi la lastan ombron de dubo, mi devus 
vidi ilin kune. 
Ne kredu, kara leganto, ke Adèle dum tiu tuta tempo sidis 
senmove sur sia benketo antaŭ miaj piedoj; ho ne, kiam eniris 
la gastinoj, ŝi faris elegantan riverencon kaj diris plej grave: 
"Bonjour, mesdames." 
Kaj fraŭlino Ingram kun moka vizaĝo rigardis malsupren 
al ŝi kriante: "Ho, kia malgranda pupo!" 
Sinjorino Lynn rimarkis: "Supozeble ŝi estas la zorgatino 
de sinjoro Rochester - la franca knabineto, pri kiu li parolis 
al ni."
Fraŭlino Dent prenis ŝian manon kaj amike ĝin kisis. Amy 
kaj Louisa Eshton kriis samtempe: 
"Kia ĉarma infano!" 
Poste ili sidigis ŝin inter si sur la kanapo kaj alterne parolis kun ŝi angle kaj kripligite france. Ŝi ne nur altiris sur sin la 
atenton de la junaj fraŭlinoj, sed ankaŭ tiun de sinjorinoj 
Esthon kaj Lynn kaj estis trodorlotita laŭ kordeziro. 
Fine estis enportita la kafo kaj oni vokis la sinjorojn. Mi sidis en la ombro, se ie sin trovis ombro en la hele prilumita 
salono; la kurteno de la fenestro duone kaŝis min. Denove la 
pordarkaĵo oscedis: ili venis. La eniro de la sinjoroj estis impona, same kiel tiu de la sinjorinoj. Ĉiuj estis nigre vestitaj; 
plej multaj el ili estis altkreskaj, iuj estis junaj, Henry kaj Frederik Lynn estis vere tre elegantaj sinjoroj. Kaj kolonelo Dent 
estis bela, soldate aspektanta viro. Sinjoro Eshton, la magistrat-oficisto de la distrikto, estis tre ĝentlemaneca; liaj haroj 
estis tute nigraj, liaj brovoj kaj la barbo estis ankoraŭ malhelaj; kaj tio donis al li la aspekton de "père noble de théatre". Lordo Ingram estis altkreska kiel liaj fratinoj, kaj same kiel ili, li 
estis belaspekta, sed li havis la senvivan rigardon de Mary, 
ŝajnis, ke liaj korpomembroj estas pli longaj ol lia sango estas viva kaj lia cerbo estas forta. 
Kaj kie estis sinjoro Rochester? 
Fine li eniris. Mi ne rigardis la pordarkaĵon, sed mi vidis lin 
eniri. 
Mi penis direkti mian atenton al la trikiloj, al la maŝoj de 
la monujo, kiun mi trikis - mi volis pensi nur al la laboro, 
kiun mi tenis en la manoj, nur al la arĝentperloj kaj silkaj fadenoj, kuŝantaj sur miaj genuoj - sed mi vidis tiel klare lian 
figuron kaj nevole mi revokis en mian memoron la momenton, kiam mi laste lin vidis: tuj post kiam mi faris al li servon, 
kiun li tiel klare nomis granda kiam li, tenante mian manon 
kaj penetre rigardante mian vizaĝon, perfidis koron malŝar- 
ĝotan - kaj kies sentojn mi dividis! Kiel proksime mi estis al 
li en tiu momento! Kio de post tiu tempo okazis por eble ŝan- 
ĝi nian reciprokan situacion? Kaj nun, kiel fremdaj, kiel malproksimaj ni estis unu al alia! Tiel fremdaj, ke mi ne plu atendis, ke li venos al mi por paroli kun mi. Mi sekve ne miris, ke 
li prenis seĝon kaj eksidis en la alia flanko de la salono, komencis interparoladon kun kelkaj gastinoj, tute ne atentante min. 
Apenaŭ mi rimarkis, ke lia atento estas adresita al la gastinoj kaj ke mi povos rigardi lin, mi fiksis miajn okulojn sur lian 
vizaĝon. Mi ne povis regi miajn palpebrojn: ili volis levi sin, 
kaj ilia iriso volis sin fiksi sur lin. Mi rigardis lin kaj la rigardado kaŭzis al mi ĝojon ĉarmegan, dolorigan ĝojon; ĝi estis 
kvazaŭ pura oro kun mortiganta pinto el ŝtalo; ĝi estis ĝojo 
simila al tiu, kiun sentas soifmortanta homo, scianta, ke la 
fonto al kiu li rampis, estas venenita, kaj tamen klinas sin por 
trinki la mortigan trinkaĵon. 
Kiel vere estas, ke "beleco kuŝas en la okuloj de la rigardanto". La senkolora, oliv-nuanca vizaĝo de mia mastro, lia angulhava frunto, liaj larĝaj gagat-nigraj brovoj, liaj profundaj 
okuloj, la akraj trajtoj, lia energia, severa buŝo - ĉio montranta energion, decidemon kaj fortan volon - ili ne estis belaj laŭ ĉiuj reguloj de la beleco; sed al mi ili estis pli ol belaj; 
la trajtoj estis interesaj, al mi ili estis impresaj; ili tute superregis min, tiel imprese, ke mi perdis la forton pri miaj propraj 
sentoj, kiuj submetiĝis al liaj. Mi ne intencis ami lin; la leganto scias, ke mi faris mian eblon fortimigi el mia animo la ĝermon de tiu amo, tuj kiam mi malkovris ĝin; kaj nun, revidante 
lin por la unua fojo, ĝi tuj revivis freŝe kaj forte! Kvankam li 
ne rigardis, li agis, ke mi devis ami lin. 
Mi komparis lin kun liaj gastoj. Kio estis tiu kuraĝplena, 
fiera gracieco de la Lynnoj, tiu sopiranta eleganteco de lordo 
Ingram - eĉ la militista distingiĝo de la kolonelo Dent, kompare kun la interna forto kaj natura favoro, parolantaj el liaj 
rigardoj? Mi ne simpatiis kun ilia eksteraĵo - malgraŭ tio mi 
povis kompreni, ke estas homoj, kiuj trovas ilin interesaj, belaj, imponaj, kaj kontraŭe opinias, ke sinjoro Rochester estas 
malhela kaj melankolia. Mi vidis ilin ridi - ilia rido ne ŝanĝis 
mian opinion; la lumo de la kandeloj havis en si pli multan 
vivon, ol ilia rido; la tintado de la sonoriloj havis pli profundan signifon ol ilia rido. Mi vidis sinjoron Rochester rideti: - 
liaj akraj trajtoj fariĝis mildaj, liaj okuloj estiĝis brilaj kaj 
molaj, liaj rigardoj penetris dolĉe en mian koron. En tiu momento li parolis kun Louise kaj Amy Eshton. Mi miris vidante, kiel kviete ili eltenis la rigardon, kiu ŝajnis tiel penetranta al mi; mi atendis, ke ili mallevus la palpebrojn, ke ili alterne 
ruĝiĝus kaj paliĝus - kaj tamen mi estis feliĉa, vidante, ke ili 
ne ekscitiĝis. "Li ne estas al ili, kio li estas al mi," mi pensis, 
"li ne estas ilia egalulo. Mi kredas, ke li estas samspeca kiel mi 
- pri tio mi estas certa - mi sentas min lia egalulino - mi 
komprenas la lingvon de liaj movoj, de liaj vizaĝtrajtoj; kvankam nin disigas rango kaj riĉeco, mi tamen havas ion en miaj 
kapo kaj koro, en miaj sango kaj nervoj, kio faras min lia egalulino. Ĉu mi diris antaŭ malmultaj tagoj, ke mi havas plu 
nenion por fari kun li, krom ricevi el liaj manoj mian salajron? 
Ĉu mi malpermesis al mi rigardi lin alie krom mian paganton? Tio estas blasfemo kontraŭ la naturo! Ĉiu bona, vera,
potenca sento, loĝanta en mi, kolektiĝas ĉirkaŭ li. Mi scias, ke 
mi devas kaŝi miajn sentojn, ke mi devas mortigi ĉiun esperon, ke li povas senti por mi nur malmultan intereson. Ĉar 
dirante, ke mi estas samspeca kiel li, mi ne celas per tio, ke mi 
posedas lian influpotencon kaj la magion de lia altirpovo. Mi 
volas nur diri, ke mi havas samspecajn opiniojn kaj sentojn, 
kiujn li posedas. Kaj ripete mi devas diri, ke ni por ĉiam estas disigitaj: - kaj tamen, tiel longe kiel mi povos spiri, tiel 
longe mi devos ami lin." 
La kafo estis disdonita. De post la veno de la sinjoroj, la 
sinjorinoj fariĝis vivaj kiel alaŭdoj, la konversacio estiĝis ĝoja 
kaj bonhumora. Kolonelo Dent kaj sinjoro Eshton parolis pri 
politiko, iliaj edzinoj aŭskultis ilin. La du fieraj vidvinoj, sinjorinoj Lynn kaj  Ingram interparolis intime; sinjoro George 
- kiun mi ankoraŭ ne priskribis - tre altkreska kaj sane 
aspektanta nobelo, staris antaŭ ilia kanapo kaj tenis la tason 
en la mano, miksante de tempo al tempo kelkajn vortojn en 
ilian konversacion. Sinjoro Frederik Lynn sidiĝis flanke de 
Mary Ingram kaj klarigis al ŝi la gravuraĵon de bela verko; ŝi 
atente aŭskultis, ridetis kelkfoje, sed parolis tre malmulte. La 
alta kaj flegmeca lordo Ingram sin apogis kun krucitaj brakoj 
sur la dorso de seĝo, sur kiu sidis la eta, viveca Amy Eshton; 
ŝi rigardis supren al li kaj babilis kiel silvio; ŝi ŝatis lin pli ol 
sinjoron Rochester. Henry Lynn eksidis ĉe la piedoj de Louisa 
sur otomano; Adèle dividis ĝin kun li; li penis paroli kun ŝi 
france, kaj Louisa ridis pro liaj malklereco kaj mallertaĵoj. Al 
kiu Blanche Ingram devis paroli? Ŝi staris sola ĉe la tablo kaj 
plengracie sin klinis super albumo. Ŝajnis, ke ŝi atendis esti 
serĉata; sed ŝi ne atendis tro longe, ĉar ŝi mem elektis kunulon.
Sinjoro Rochester, post kiam li foriris de la Eshtonoj, staris same sola ĉe la kameno, kiel ŝi ĉe la tablo; ŝi sidiĝis kontraŭ li, elektante lokon ĉe la alia flanko de la kamenkorniĉo. 
"Sinjoro Rochester, mi kredis, ke vi ne estas amiko de infanoj!" 
"Mi ne estas ilia amiko." 
"Kiel do okazis, ke vi adoptis tian pupeton kiel la jenan?" 
Samtempe ŝi montris Adèle. "Kie do vi trovis ŝin?" 
"Mi ne trovis ŝin. Oni postlasis ŝin al mi." 
"Vi devus sendi ŝin en lernejon." 
"Tion mi ne povis pagi. Lernejoj estas tiel multekostaj." 
"Nu, mi supozas, ke vi venigis por ŝi guvernistinon. Mi ĵus 
vidis personinon ĉe ŝi - ĉu ŝi ne estas plu tie? Ho, jen ŝi sidas malantaŭ la fenestrokurteno. Vi verŝajne ja devas pagi al 
ŝi salajron, kaj mi kredas, ke ankaŭ tio estas multekosta, eble 
ankoraŭ pli multekosta. Vi ja devas krom tio doni manĝon al 
ambaŭ." 
Mi timis, - aŭ ĉu mi diros, mi esperis, ke la aludo al mia 
persono, kaŭzus, ke sinjoro Rochester direktus siajn rigardojn 
al la loko, kie mi estis sidanta, kaj nevole mi retiris min pli 
profunden en la ombron, sed li ne turnis sin. 
"Mi ne pripensis la aferon," li diris indiferente, rigardante rekte antaŭ si. 
"Vi viroj pripensas neniam, kio estas ekonomia aŭ saĝa. Vi 
devas aŭdi, kion mia patrino diras pri la guvernistinoj. Mi 
kredas, ke Mary kaj mi en nia juneco havis pli ol dekduon da 
ili, la duono estis abomena, la ceteraj estis nur ridindaj kaj 
ĉiuj kune neelteneblaj - ĉu ne vere, patrino?" 
"Ĉu vi parolis al mi, mia karulino?"
La juna fraŭlino tiel titolita kiel speciala propraĵo de la vidvino, ripetis sian demandon kun klarigo pri la aludita temo. 
"Mia karulino, ne parolu al mi pri guvernistinoj; la nura 
nomo jam igas min nerva. Iliaj nescio kaj kapricoj faris el mi 
martirinon. Ĉiutage mi dankas Dion, ke fine mi estis senigata de ili!" 
Post tiuj vortoj sinjorino Dent sin klinis al la pia sinjorino 
kaj flustris al ŝi ion en la orelo. Laŭ la respondo, kiu sekvis, mi 
konkludis, ke ŝi memorigis al ŝi pri la ĉeesto de unu el la malestimata raso. 
"Tant pis!1" diris la sinjorino, "mi esperas, ke mia rimarko 
estos utila al ŝi!" Poste ŝi diris plue, sed ankoraŭ sufiĉe laŭtvoĉe por esti aŭdata de mi, "Mi bone vidis ŝin; mi povas juĝi 
la fizionomiojn kaj sur ŝia mi vidis ĉiujn erarojn de ŝia rango." 
"Kaj kiuj ili estas, sinjorino!" laŭtvoĉe demandis sinjoro 
Rochester. "Mi flustros ilin en via orelo," respondis ŝi, trifoje 
skuante tien kaj reen sian turbanon en multsignifa maniero. 
"Mia scivolo deziras esti tuj kontentigata, ĝi estas tre malsata." 
"Demandu al Blanche; ŝi ja sidas pli proksime al vi ol mi," 
"Ho, patrino, mi havas nur unu juĝon pri la tuta raso! Ili 
estas, mallonge dirite, granda turmento! Necesa malbono! Mi 
ne diras tion, ĉar mi mem suferis multe pro ili! Ne, mi ĉiam 
ŝanĝis la rolojn. Kiajn petolaĵojn Theodor kaj mi aranĝis kontraŭ fraŭlino Wilson, kaj kontraŭ fraŭlino Greys kaj kontraŭ 
' madame' Joubert, Mary estis ĉiam tro dormema por partopreni kun sia tuta animo niajn konspirojn. La plej bonan 
petolaĵon ni ŝpinis kontraŭ madame Joubert. Fraŭlino Wilson 
estis kompatinda, malsanema, malĝoja, plorema estaĵo, mal- 
1 Des pli malbone!
multvorte, ne penindis venki ŝin; kaj fraŭlino Grey estis kruta 
kaj sensentema, ŝi ne sentis la petolaĵojn. Sed tiu kompatinda madame Joubert! Mi vidas ankoraŭ ŝian frenezan furiozecon post kiam ni elĉerpis ŝian paciencon, kiam ni disverŝis 
nian teon, dispecetigis niajn buterpanojn, ĵetis niajn librojn 
ĝis la plafono kaj faris inferan muzikon, per la liniiloj, la pupitro, la fajrinstigilo kaj la kamenkrado. Ĉu vi memoras ankoraŭ tiujn ĝojajn tagojn, Theodor?" 
"Je-e-e-s, tre certe mi memoras ilin," tirtone respondis lordo Ingram, "kaj la kompatinda, maljuna kriplulino kutimis 
krii: ' Ho, vi malbonaj, maltaŭgaj infanaĉoj!' - kaj poste mi 
predikis al ŝi, ĉar ŝi estis tiel aroganta, ke ŝi volis instrui tiajn 
saĝajn estaĵojn, kiaj ni estis, dum ŝi mem estis tiel nescianta." 
"Tion ni faris! kaj Theodor, ĉu vi scias ankoraŭ, kiel mi 
ĉiam helpis al vi turmenti kaj eksciti vian intendanton, la 
palan grizan sinjoron Vining? La malsanan pastron iĝontan, 
kiel ni nomis lin? Li kaj fraŭlino Wilson permesis al si enamiĝi 
unu je la alia - nome Theodor kaj mi imagis tion; ni kaptis 
multajn el iliaj karegaj rigardoj kaj ĝemoj, kiujn ni nomis la 
pruvoj de la ' belle passion' . Kaj mi povas certigi vin, ke la publiko baldaŭ aŭdis pri nia malkovro, kiun ni uzis kiel specon 
de krano por eligi el la domo nian balaston. Mia bona patrino, tuj kiam ŝi eksciis la historion, baldaŭ eltrovis, ke la afero havis malmoralan tendencon. Ĉu ne vere, mia kara ladypatrino?" 
"Certe, mia kara. Kaj mi estis prava, kredu al mi. Troviĝas 
mil tialoj, kial ' liaison' inter la guvernistino kaj la intendanto ne povas esti tolerata en deca porsinjora domo, unue 
ĉar -" 
"Ho kara ĉielo, patrino! Indulgu nin kaj ne rakontu refoje
la tialon! Du reste (= krome), ni ja konas ilin ĉiujn: la danĝero 
de la malbona ekzemplo por la senkulpo de la junularo; malatento kaj ĝin sekvanta preterlaso de devoj de la geamantoj 
- reciproka interligo kaj helpado; la el tio devenanta fido - 
poste senhonteco - ribelado kaj fine ĝenerala ruinego! Ĉu mi 
ne pravas, baronino Ingram de Ingram-Farko?" 
"Mia lilio, vi estas prava kiel kutime." 
"Ni do ne parolu plu pri tio, sed pri io alia." 
Amy Eshton, kiu ne estis aŭdinta tiun "diktum" (lastan parolon) aŭ ne estis atentinta ĝin, daŭrigis per sia mola, infana 
tono: "Louisa kaj mi ankaŭ kutimis turmenti nian guvernistinon, sed ŝi estis tia kara, bona estaĵo, ŝi elportis ĉion, nenio 
povis maltrankviligi ŝian bonan humoron. Neniam ŝi koleris 
kontraŭ ni, ĉu ne vere Louisa? Neniam." 
"Ne, neniam; malgraŭ ĉio, kion ni faris: malordigi ŝian kudrilaron, ŝian skribilaron, eĉ turni ŝian tirkeston kaj ĉion 
miksĵeti, kaj ŝi estis ĉiam bonanima, ŝi donis al ni ĉion, kion 
ni deziris." 
"Mi supozas,"diris fraŭlino Ingram, sarkasme grimacante 
per la lipoj, "ke mi aŭdos tutan ekstrakton el la memorskriboj pri ĉiuj nunaj kaj estintaj guvernistinoj. Por eviti tian teruraĵon, mi refoje kondukas la konversacion sur alian temon. 
Ĉu vi subtenas mian proponon, sinjoro Rochester?" 
"Sinjorino, mi subtenas ĝin ĉiurilate." 
"Sekve estu permesate al mi komenci. Signor Eduardo, ĉu 
via voĉo estas hodiaŭ vespere kantkapabla? 
"Donna Bianca, ĝi estos, se vi ordonas tion." 
"Tiam signor, aŭskultu mian reĝan ordonon, pretigu viajn 
pulmojn kaj aliajn voĉorganojn, ĉar mi bezonos ilin en mia 
reĝa servo."
"Kiu ne dezirus esti la Rizzio1 de tia dia Maria? 
"Al la diablo tiu Rizzio!" ŝi kriis, ĵetante malantaŭen la kapon tiel, ke ĉiuj harbukloj flirtadis, kiam ŝi iris al la piano. "Mi 
opinas, ke la harpisto Davido estis naivega stultulo. Al mi 
multe pli multe plaĉas Bothwell.2 Mi ne amas viron, kiu ne 
havas ion diablan en si; kaj la historio diru pri James Hepburn, kion ĝi volas - mi imagas, ke li estis la sovaĝa, obstina bandit-heroo, al kiu mi estus konsentinta doni mian manon." 
"Sinjoroj, vi aŭdis tion! Kiu el vi plej similas al Bothwell?" 
ekkriis sinjoro Rochester. 
"Mi preskaŭ kredus, ke vi ĝuas tiun privilegion," respondis kolonelo Dent. 
"Je mia honoro, mi ŝuldas al vi dankon," diris sinjoro Rochester. 
Fraŭlino Ingram, kiu nun kun fiera gracieco sidiĝis antaŭ 
la piano daŭre parolante, kiel reĝino ordigis ĉirkaŭ si la pentrindajn faldojn de sia neĝblanka jupo kaj komencis brilan 
preludon. Ĉi tiun vesperon ŝi videble sidis sur sia alta ĉevalo3; ne nur ŝia parolo sed ankaŭ sia mieno ŝajnis eldevigi la 
miron de ŝiaj aŭskultantoj. Videble ŝi volis fari blindigan konsternan impreson. 
"Ho, la nunaj junaj viroj tiel tedas min!" ŝi kriis, dum ŝiaj 
fingroj flugis sur la klavoj. "Kompatindaj, malsanaj trodorlotitaj estaĵoj, ili ne kapablas fari unu paŝon ekster la pordoj de 
1 Sekretario de Maria Stuart, kiu en 1566 estis mortigita de kunkulpantoj de ŝia edzo. 
2 Skota nobelo, kiu pereigis Henri Darnley, la duan edzon de Maria 
Stuart, kaj kiu edziĝis kun ŝi en 1567. Li estis forpelita de Skotujo, kaj 
mortis en mizero en Danujo 1577. 
3 intencis altiri sur sin ĉies atenton.
la patra ĝardeno, ili ne kuraĝas sin riski tiel malproksimen sen 
la permeso kaj protekto de la patrino!  Ili estas kreitaĵoj, kies 
ĉiuj nuraj zorgoj konsistas el la konservado de la belaj vizaĝoj, 
blankaj manoj kaj malgrandaj piedoj! Kvazaŭ la viroj havus 
iun rilaton kun beleco! Kvazaŭ amindeco ne estus la speciala prerogativo de virinoj - ilia laŭrajta apanaĝo kaj ilia heredaĵo! Mi konfesas, ke malbela virinaĉo estas makulo sur la 
bela vizaĝo de la kreitaĵo. Sed la ĝentlemanoj zorgu nur, ke ili 
posedu kuraĝon kaj forton! Ilia devizo estu: Ĉasado, batalado! La cetero ne indas esti priparolata. Tio estus mia devizo, 
se mi estus viro!" 
"Se iam mi edziniĝos," ŝi parolis plue post paŭzo, kiun neniu interrompis, "mi decidis, ke mia edzo ne estu mia rivalo, 
sed la reliefiganto de miaj ecoj. Mi ne toleros konkuranton ĉe 
mia trono; mi postulos nedividitan ovacion. Lia adorado ne 
estu dividata inter la figuro, kiun li vidas en la spegulo kaj mi. 
Sinjoro Rochester, vi kantu nun kaj mi akompanos vin." 
"Mi estas tute obeema," li diris. 
"Jen estas kanto de korsaroj. Sciu, ke mi adoras la korsarojn, tial vi kantu la kanton con spirito." 
"Ordono de fraŭlino Ingram eĉ entuziasmigus glason da 
lakto kaj akvo." 
"Sekve estu singarda. Se vi ne kantos laŭ mia gusto, mi 
hontigos vin, montrante kiel tiuj kantoj estu kantataj." 
"Tio signifus kroni la nekapablon! Nun mi faros mian eblon kanti kiel eble plej malbone." 
"Gardez-vous en bien!1 Se vi intence faros erarojn, mi submetos vin al deca puno." 
1 Gardu vin!
"Fraŭlino Ingram devas esti indulga, ĉar ŝi havas la potencon surmeti punon, kiu superas la homan forton." 
"Ha, ha! Klarigu tion," 
"Pardonu min, tia klarigo ne estas necesa ĉi tie; via propra 
sento devas diri al vi, ke unu sulko sur via frunto anstataŭos 
mortpunon." 
"Kantu!" ŝi diris ekludante vivan akompanon per la piano. 
"Nun venis la tempo, ke mi forŝteliĝu," mi pensis, sed la 
tonoj samtempe sonantaj en miajn orelojn, retenis min. Sinjorino Fairfax estis dirinta, ke sinjoro Rochester havas belan 
voĉon. Ŝi diris la veron - molan, fortan bason li posedis, en 
kiu kuŝis tuta lia forto kaj tuta lia sento, kiu trovis vojon tra 
la orelo al la koro, kie ĝi vekis mirindan, feliĉegan senton. Mi 
atendis ĝis la lasta profunda sono forvibris - ĝis la ĝenerala 
interparolado refoje komenciĝis; poste mi forlasis mian kaŝitan angulon kaj eliris tra flankpordo, kiu feliĉe estis tre proksima. Tra tiu pordo mi eniris en la halon laŭ mallarĝa koridoro; trairante ĝin, mi rimarkis, ke mia sandalo malligiĝis; mi 
kurbigis min por religi ĝin kaj metis mian piedon sur la tapiŝon de la ŝtuparo. En la sama momento mi aŭdis, ke la pordo de la manĝosalono malfermiĝis; unu sinjoro eliris ĝin; rapide mi levis min kaj staris vizaĝon kontraŭ vizaĝo antaŭ li. 
Estis sinjoro Rochester. 
"Kiel vi fartas?" li demandis. 
"Mi fartas bone, sinjoro." 
"Kial en la salono vi ne venis por paroli kun mi?" 
Mi pensis, ke mi povus adresi la saman demandon al la 
demandinto, sed mi ne permesis al mi tiun liberecon. Mi respondis:
"Mi ne volis vin ĝeni, sinjoro, ĉar vi ŝajnis esti sufiĉe okupita." 
"Kion vi faris dum mia foresto?" 
"Nenion eksterordinaran; mi instruis Adèlon kiel kutime." 
"Kaj vi fariĝis pli pala ol vi estis; tion mi vidis ĉe la unua 
ekrigardo. Kio okazis?" 
"Tute nenio, sinjoro." 
"Ĉu vi malvarmumis tiun vesperon, kiam vi preskaŭ dronigis min?" 
"Tute ne." 
"Reiru en la salonon; vi foriras tro frue." 
"Mi estas laca, sinjoro." 
Li rigardis min dum momento. 
"Kaj iom malĝoja," li diris. "Kio estas al vi? Diru al mi." 
"Nenio - nenio, sinjoro. Mi ne estas malĝoja." 
"Sed mi certigas vin, ke vi estas, - tiel malĝoja, ke larmoj 
enirus viajn okulojn, se mi parolus plue - vere, mi jam vidis 
ilin brili, kaj jen unu perlo ruliĝis de la palpebro sur la vangon. Se mi havus la tempon kaj ne estus en morta timo, ke iu 
klaĉema servistino povus preteriri, mi baldaŭ malkovrus, 
kion ĉio tio signifas. Nu, mi volas senkulpigi vin hodiaŭ vespere; sed komprenu bone, ke mi atendos vidi vin ĉiuvespere 
en la salono, tiel longe, kiel miaj gastoj estas ĉi tie. Tio estas 
mia deziro; ne forgesu pri ĝi kaj ne malatentu ĝin. Nun iru. 
Sendu Sophien, por ke ŝi forkonduku Adèle. Bonan nokton, 
mia -". 
Subite li eksilentis, mordis sian lipon kaj rapide foriris de 
mi.
Ĉapitro XVIII. 
Tiuj tagoj en Thornfield Hall estis ĝojaj sed samtempe 
multokupaj: kiel ili diferencis de la unuaj kvietaj monotonaj monatoj, kiujn mi pasigis sub ĝia tegmento. Ĉiuj mal- 
ĝojaj sentoj ŝajnis esti forpelitaj el la domo kaj ĉiuj malgajaj 
rememoroj ŝajnis esti forgesitaj, ĉie estis multmoveco, la tutan tagon. Tra la alie tiel senbrua galerio, en la antaŭĉambro, 
kie en aliaj tempoj neniu loĝis, nun oni ne povis eniri kaj ne 
renkonti gracian ĉambristinon, aŭ elegante vestitan ĉambriston. 
En la kuirejo, en la provizejo de la kelisto, en la ĉambro de 
la servistoj, en la vasta enirhalo, - ĉie regis la sama bruo; en 
la salonoj estis nur kvieto, kiam la blua ĉielo kaj la sunbrilo 
de la rava printempa vetero logis la gastojn en la parkon. Eĉ 
kiam la bela vetero estis finita kaj daŭre la pluvo falis, la ĝojo 
per tio ne estis ĝenata. La distraĵoj en la domo estiĝis eĉ pli 
multnombraj, pli ĝojaj kaj pli oftaj, post kiam finiĝis la amuzaĵoj eksterdome. La unuan fojon mi kun mirego aŭdis, ke oni 
proponis diversecon en la dumvesperaj amuzaĵoj; oni nomis 
tion "ludi ŝaradojn," sed pro nescio mi ne komprenis tiun esprimon. La servistaro estis vokita internen, la manĝotabloj estis ŝovitaj flanken, la kandeloj, la multbranĉaj kandelingoj ricevis alian lokon, kaj la seĝoj estis lokitaj duoncirkle kontraŭ 
la pordarkaĵo. Dum sinjoro Rochester kaj la aliaj sinjoroj prizorgis la ŝanĝojn, la sinjorinoj supren kaj malsupreniris la
ŝtuparon, vokante siajn ĉambristinojn. Sinjorino Fairfax estis 
vokata, por ke ŝi donu informojn pri la provizoj da ŝaloj, 
vestaĵoj, drapiraĵoj ĉiuspecaj en la kastelo; en la tria etaĝo oni 
traserĉis la vestoŝrankojn kaj la servistinoj portis malsupren 
plenbrakojn da brokataj robtrenaĵoj, atlasaj roboj, silkaj jakoj, 
pintaj supervestoj kaj nigraj vualegoj; poste oni elektis la 
uzeblajn objektojn kaj portis ilin en la buduaron malantaŭ la 
salono. 
Intertempe sinjoro Rochester denove arigis ĉirkaŭ si la 
sinjorinojn kaj elektis kelkajn el ili, kiuj devos aparteni al lia 
grupo. "Fraŭlino Ingram nature estas mia," li diris; poste li 
nomis ankaŭ la du fraŭlinojn Eshton kaj Dent. Tiam li rigardis min. Okaze mi staris apud li, ĉar mi estis fermanta la agrafon de la braceleto de fraŭlino Dent, kiu estis malligiĝinta. 
"Ĉu vi volas kunludi?" li demandis. Kapneante mi malakceptis. Li ne insistis, kion mi timis, ke mi akceptu, sed konsentis, ke mi kviete reiris al mia sidloko. 
Nun li kaj liaj helpantinoj retiriĝis malantaŭ la kurtenon. 
La alia grupo, kies kondukanto estis kolonelo Dent, sidiĝis sur 
la duoncirkle lokitaj seĝoj. Kiam unu el la sinjoroj, nome Eshton rimarkis min, li ŝajnis proponi, ke oni invitu min aliĝi al 
la grupo; sed sinjorino Ingram tuj rifuzis la proponon. 
"Ne," mi aŭdis ŝin diri, "ŝi aspektas tro stulta por partopreni en tiaspecaj ludoj." 
Baldaŭ poste, oni aŭdis sonorilon kaj la kurteno leviĝis. 
Meze de la pordarkaĵo oni rimarkis la altan figuron de sinjoro George Lynn, kiu apartenis al la grupo de sinjoro Rochester; li estis volvita en blanka litotuko. Antaŭ li sur la seĝo 
kuŝis granda malfermita libro kaj ĉe lia flanko staris Emy Eshton, vestita per la jako de sinjoro Rochester kaj kun libro en
la mano. Nevidebla figuro aŭdigis gajajn sonojn de sonorilo; 
tiam antaŭenpaŝis Adèle, kiu antaŭe insistis partopreni en la 
grupo de sia zorganto kaj disŝutis la enhavon de florkorbo, 
kiun ŝi portis je la brako. Kaj poste aperis la rava figuro de 
fraŭlino Ingram, tute vestita per blanka robo; longa blanka 
vualo malsuprenondis de ŝia kapo, girlando el rozoj ĉirkaŭis 
ŝian frunton; ĉe ŝia flanko iris sinjoro Rochester kaj ambaŭ 
alproksimiĝis al la tablo. Ili genufleksis, dum Louisa Eshton 
kaj sinjorino Dent, kiuj ankaŭ estis blanke vestitaj, ekstaris 
post ili. Fine sekvis senparola ceremonio, kiu montris, ke la 
pantomimo prezentas edziĝan solenon. Je la finiĝo kolonelo 
Dent kaj lia societo interflustris kelkan tempon; poste la kolonelo kriis: 
"Fianĉo!" sinjoro Rochester klinsalutis kaj la kurteno malleviĝis. 
Pasis sufiĉe longa tempo antaŭ ol denove ĝi leviĝis. La sceno nun prezentanta sin al la okuloj, estis pli zorge preparita 
ol la antaŭa. Kiel mi jam rakontis, oni bezonis supreniri du 
ŝtupojn de la manĝosalono en la societan ĉambron. Sur la pli 
alta el tiuj ŝtupoj staris granda belega kaliko el marmoro, en 
kiu mi vidis ornamaĵon de la florejo. Tie ĝi ordinare staris 
plena de orfiŝoj kaj ĉirkaŭita de alilandaj kreskaĵoj. Ĝi estis gigante granda, tre peza kaj ĝia transportado en la societan 
ĉambron nepre postulis multajn penon kaj tempon. 
Flanke de tiu marmora kalikego aŭ pelvego sidis sur la tapiŝo sinjoro Rochester, volvita en ŝaloj kaj kun turbano sur la 
kapo. Liaj malhelaj okuloj, la bruneca haŭtkoloro, liaj idolanaj vizaĝtrajtoj bonege harmoniis kun tiu kostumo. Li estis la 
plej sukcesinta modelo de orienta emiro; la sendinto aŭ la 
elektita viktimo de sago. Nun aperis ankaŭ fraŭlino Ingram
sur la scenejo. Ŝi same estis vestinta sin per orienta kostumo; 
purpure ruĝa skarpo ĉirkaŭis ŝian talion; riĉe brodita tuko 
estis ligita ĉirkaŭ ŝia kapo; ŝiaj ĉarme formitaj brakoj estis 
nudaj, unu el ili apogis kruĉon, kiun ŝi rave portis sur la kapo. 
Ne nur ŝia figuro, sed ankaŭ ŝiaj trajtoj kaj vizaĝkoloro kaj 
tuta ŝia aspekto naskis la penson pri Izraelida princino el la 
tempo de la patriarkoj. Sendube ŝi ankaŭ ludis ŝian rolon. Ŝi 
proksimiĝis al la marmora pelvego kaj sin klinis super ĝi kvazaŭ por plenigi la kruĉon. Poste ŝi denove metis ĝin sur la kapon. La figuro ĉe la fonto nun ŝajnis paroli al ŝi farante al ŝi 
peton: 
Kaj ŝi diris: "Trinku sinjoro;" kaj rapide ŝi mallevis la kru- 
ĉon per la mano kaj donis al li por trinki. 
Poste li aperigis el la faldoj de sia vestaĵo juvelkesteton, 
malfermis ĝin kaj montris al ŝiaj okuloj multekostajn braceletojn kaj ringojn. Ŝi ludis surprizon kaj admiron; li genufleksis kaj metis la trezorojn antaŭ ŝiaj piedoj; ŝiaj rigardoj kaj 
gestoj montris nekredemon, miron kaj heziton. La fremdulo 
metis la braceletojn ĉirkaŭ ŝiajn brakojn kaj pendigis la ringojn je ŝiaj oreloj. Ili estis Eleazar, la servisto de Abrahamo kaj 
Rebeka; nur la kameloj mankis. 
La divenanta societo mallaŭte interparolis; evidente ili ne 
samopiniis pri la ĝusta vorto aŭ nomo, kiun ĉi tiu bildo devis prezenti. La kolonelo Dent, la proparolanto, petis "la kompletan prezentaĵon" kaj post tio la kurteno denove malleviĝis. 
Kiam je la tria fojo ĝi leviĝis, nur parto de la societa ĉambro estis videbla. La cetera spaco estis kovrita per murŝirmilo, 
sur kiu pendis maldelikata, malhela drapiraĵo. La marmora 
pelvego, kiu en la antaŭa sceno estis prezentinta la puton, 
estis forigita, sur ĝia loko staris maldelikate ĉarpentita tablo
kaj kuireja seĝo, oni vidis ilin en la lumo de malnova stala lanterno; ĉiuj kandeloj estis estingitaj. 
Meze de tiu mizera ĉirkaŭaĵo sidis viro, liaj pugnitaj manoj 
ripozis sur la genuoj; la rigardon li fiksis teren. Mi rekonis 
sinjoron Rochester malgraŭ lia malpurigita vizaĝo, malgraŭ 
liaj malzorgaj vestoj (la jako pendis malorde de liaj ŝultroj, 
kvazaŭ ĝi estus preskaŭ ŝirita de lia korpo dum interbataleto), mi rekonis lin malgraŭ la senesperaj vizaĝtrajtoj, malhelaj 
rigardoj kaj la dise sur la frunto pendantaj haroj. Kiam li sin 
movis, tintadis katenoj; ankaŭ ĉirkaŭ la manradiko li portis 
katenojn. 
"Bridewell!1" kriis kolonelo Dent, kaj la ŝarado estis solvita. 
Pasis longa tempo dum la prezentintoj de la vivanta bildo 
revestiĝis per siaj societvestaĵoj. Fine ili denove eniris en la 
manĝosalonon. Sinjoro Rochester kondukis fraŭlinon Ingram 
per la brako; ŝi faris al li multajn komplimentojn pri lia aktora 
talento. 
"Ĉu vi scias, ke la lasta el la tri bildoj plej multe plaĉis al 
mi? Ho! Se do vi vivus kelkajn jarojn pli frue! Kia belega, eleganta, kuraĝa ĝentlemana vojrabisto vi do estus!" 
"Ĉu mi forviŝis ĉiun fulgon de mia vizaĝo?" li demandis, 
rigardante ŝin. "Ho ve, jes! Sed estas bedaŭrinde! Nenio povus pli bone deci vian vizaĝon ol la ruĝaĵo de tia fripono." 
"Vi do povus ami heroon de la ŝoseo, vojbanditon?" 
"Angla vojbandito estas plej bona, krom itala bandito; kaj 
ĉi tiu povus nur esti superata de levanta pirato." 
"Nu, kio ajn estas, ne forgesu, ke vi estas mia edzino; nia 
1 Bridewell ( bride kaj well) estis malliberejo en Londono. La ŝarado 
konsistis el la vortoj: bride = fianĉino kaj well: puto.  Traduk.
geedziĝo okazis antaŭ unu horo en ĉeesto de ĉiuj ĉi tiuj atestantoj." 
Ŝi subridis kaj ruĝiĝis. 
"Nun venis via vico, Dent," parolis plue sinjoro Rochester. 
Dum la alia parto de la societo retiriĝis, li kun sia grupo 
sidiĝis sur la neokupitaj seĝoj. Fraŭlino Ingram sidiĝis ĉe la 
dekstra flanko de sia kondukanto; la aliaj divenantoj elektis 
la seĝojn ĉe iliaj du flankoj. Mi ne plu atentis la aktorojn; mi 
ne plu interesiĝis pri la leviĝonta kurteno; mia tuta atento 
nun estis dediĉita al la rigardantoj; miaj okuloj, antaŭe turnitaj al la granda arkaĵo nun sin fiksis sur la duonrondon de 
seĝoj. Mi ne scias plu, kiun ŝaradon kolonelo Dent kaj lia societo ludis, kiun vorton ili elektis kaj kiel oni solvis la ŝaradon, 
- sed ankoraŭ nun mi vidas la interkonsiliĝojn, kiuj sekvis 
post ĉiu sceno; mi vidis, kiel sinjoro Rochester sin turnis al 
fraŭlino  Ingram, kaj fraŭlino Ingram al li; mi vidis, kiel ŝi turnis al li sian kapon, kaj kiel ŝiaj korve nigraj haroj preskaŭ 
tuŝis liajn ŝultron kaj vangon; mi aŭdis ilian reciprokan flustradon; mi revokis al mi la rigardojn, kiujn ili interŝanĝis; kaj 
eĉ la impresojn, kiuj ĉiun momenton regis min, ankoraŭ nun 
denove leviĝas en mia animo. Mia leganto, mi diris al vi, ke 
mi lernis ami sinjoron Rochester! Kaj tiun senton mi tiam ne 
povis subpremi en mi, ĉar mi kredis, ke li tute ĉesis atenti 
mian ĉeeston - ĉar mi dum multaj horoj povis esti en lia 
apudeco, dum kiuj li eĉ ne unu fojon fiksis sur min sian rigardon - ĉar mi vidis, kiel lia tuta atento centriĝis al eminenta 
kaj bela fraŭlino, kiu eĉ ne opiniis min inda tuŝi la randon de 
ŝia robo, kiam ŝi fiere preteriris min; kiu tuj forturnis de mi 
siajn despotajn, ordonajn okulojn, kiam okaze ili renkontis la 
miajn, kvazaŭ mi estus objekto, tro malgrava, tro sensignifa
por la atento de tia alta kaj eminenta estaĵo. Mi ne povis ne 
ami lin plu, nur ĉar mi estis certa pri tio, ke li baldaŭ edziĝos 
kun tiu fraŭlino - ĉar ĉiutage pli kaj pli mi rimarkis pro la 
fiera certeco de ŝia teniĝo, ke ŝi ne dubas plu pri liaj planoj kaj 
intencoj rilate al tiu geedziĝo - ĉar ĉiuhore mi estis atestantino de liaj amomontroj, kiuj, kvankam estante senzorgaj, 
ĝuste pro tiu senzorgo kaj pro ilia fiereco, estis nekontraŭstareblaj. 
Tiuj cirkonstancoj ne helpis malvarmigi aŭ forpeli mian 
amon; ili kaŭzis nur mian malesperon. Eble vi pensas, ke ili 
povus naski mian ĵaluzon, eĉ se knabino en mia pozicio kura- 
ĝus esti ĵaluza al fraŭlino Ingram. Sed ĵaluza mi ne estis, - aŭ 
nur tre malofte, la speco de doloro kaj ĉagreno, kiun mi spertis, malbone estus esprimita per tiu vorto. Fraŭlino  Ingram 
estis iu staranta ekster la ĵaluzo; ŝi estis tro malsupera rilate 
al ĵaluzo por povi naski tiun senton. Pardonu al mi tiun ŝajnan paradokson, kara leganto sed mi estas sincera pri tio, 
kion mi diras. Ŝi estis tre paradema, sed ŝi ne estis natura; ŝi 
estis ĉarma aperaĵo kaj havis plurajn bonegajn talentojn; sed 
ŝia animo, ŝia karaktero estis malriĉaj, ŝia koro estis apatia; 
nenio kreskis aŭ floris sur tiu teritorio, ĝi ne produktis refreŝigajn naturajn fruktojn. Ŝi ne estis bonkora, nek originala; ŝi 
kutimis ripeti plentonajn frazojn el libroj; neniam ŝi eldiris 
ilin kiel propraj opinioj; proprajn opiniojn ŝi tute ne havis. Ŝi 
parolis per alta sentotono, sed ŝi ne konis la senton de simpatio kaj de kompato; en ŝi loĝis nek vero nek amsigno. Tre 
ofte ŝi montris tion, kiam ŝi eksplodigis la malican antipation, 
kiun ŝi sentis kontraŭ la malgranda Adèle; per malestimaj 
insultvortoj ŝi forpuŝadis de si la infanon, kiam okaze ŝi venis tro proksimen al ŝi; ofte ŝi sendis la knabinon el la ĉambro kaj konstante ŝi traktis ŝin malvarme, akratone kaj per 
tranĉa mokado. Aliaj okuloj krom la miaj ankaŭ rimarkis tiujn montrojn de ŝia karaktero - eĉ atente rimarkis ilin kaj 
akrevide. Jes, la estonta edzo, sinjoro Rochester mem severe 
kaj seninterrompe atentis sian fianĉinon; kaj el tiu saĝa singardemo - el tiu plena klara scio pri manko kaj mallaŭdindaĵoj de lia adoratino, el tiu klare videbla senpasia amo al ŝi 
- el ĉio tio devenis mia senlima doloro, mia nefiniĝonta ĉagreno. 
Mi antaŭvidis, ke li edziĝos kun ŝi pro familiaj, eble pro politikaj kaŭzoj kaj ĉar ŝia rango kaj ŝiaj parencoj konvenis al li. 
Mi sentis, ke li ne donus al ŝi sian amon, kaj ke ŝiaj proprecoj ne taŭgas por konkeri lian amon. Tiun trezoron li neniam 
donus al ŝi! Kaj tio estis la cirkonstanco - ĝuste tio tuŝis 
miajn nervojn kaj kaŭzis mian ĉagrenon - tio kvazaŭ nutris 
mian febron: ŝi ne povis ĉarmigi lin! 
Se ŝi estus gajninta la triumfon per unu fojo, se li estus cedinta kaj metinta al ŝiaj piedoj sian koron, tiam mi kovrus 
mian vizaĝon kaj turnus ĝin al la muro por morti, por morti 
pro ili (en figura senco). Se fraŭlino  Ingram estus nobla virino, naturdotita per forteco kaj kuraĝo, amo, sindono kaj 
prudento, tiam mi estus havinta nur unu energian batalon 
kontraŭ du monstroj - kontraŭ la ĵaluzo kaj la malespero. Mi 
estus ŝirinta la koron el mia brusto por piedpremi ĝin - kaj 
poste mi estus admirinta ŝin, mi estus akceptinta ŝian superecon, kaj estus en paco dum la cetera parto de mia vivo - kaj 
ju pli absoluta estus ŝia supereco, des pli granda estus mia 
admiro - des pli kvieta estus mia rezigno. Sed la aferoj staris tute alie: mi devis esti atestantino de la penadoj, kiujn al 
si donis fraŭlino Ingram por ĉarmigi kaj allogi sinjoron Rochester, mi devis vidi, kiel ŝi imagas al si, ke ĉiu el ŝiaj sagoj 
trafis la koron de ŝia celo kaj kiel ŝi fieris pro la sekvoj, dum 
ŝia fiereco kaj ŝia vanteco ĉiam pli kaj pli malproksimigis de 
ŝi tion, kion ŝi deziris allogi al si. Mi devis esti atestantino de 
ĉio tio, kaj tio ekscitis min konstante kaj kaŭzis, ke mi vivis en 
senkompataj devigo kaj premego. 
Mi vidis, ke estus eble al ŝi venki kaj malgraŭ tio ŝi malvenkos. Sagoj, kiuj daŭre returne saltis de la brusto de sinjoro 
Rochester, falis senefike antaŭ najn piedojn, sed ili estus trafintaj lian fieran koron kaj vundintaj ĝin, se lerta mano estus 
pafinta ilin, tion mi konsciis; ŝi povus lumigi el liaj malvarmaj 
okuloj amon kaj anstataŭigi la sarkasmon de lia vizaĝo per intimeco kaj amo. Aŭ, pli bone dirite, - senparola venko estus 
akirita sen armiloj. 
"Kial do ŝi ne pli bone povas influi lin, kiam ŝi havas la privilegion konstante esti en lia tuja proksimeco?" mi demandis 
al mi. 
"Neeble, ke ŝi povas vere ami lin! Ĉar se tio estus ebla, tiam 
ŝi ne bezonus tiel arte rideti; tiam ŝi ne bezonus ĵeti al li seninterrompe tiajn rigardojn, tiam ŝi ne bezonus tiel sen halto 
studadi siajn vizaĝesprimojn, sintenojn kaj movojn. Mi estas 
certa pri tio, ke ŝi pli facile povus proksimiĝi al lia koro, restante kvieta ĉe lia flanko, parolante pli malmulte aŭ aspektante malpli trokuraĝa. Antaŭe mi vidis sur lia vizaĝo esprimon tute alian ol la malmolan, ŝtoniĝintan, kiun tre ofte li 
montras, kiam ŝi tiel trude kaj vigle parolas al li - sed ĉiu esprimo venis de ekstere, ne estis arte elŝirita per allogaĵoj kaj 
studitaj movoj; kaj oni bezonis nur akcepti ĝin - oni bezonis nur respondi lin sen pretendoj, oni bezonis nur paroli al 
li sen grimacoj, se estis necese - kaj ĉiu esprimo estiĝus pli
amika kaj pli amplena kaj varmigus aliulojn kiel proksimi- 
ĝanta sunradio. Kiel do ŝi sukcesos plaĉi al li post geedziĝo? 
Ho ne, mi estas certa, ke en tio ŝi ne sukcesos - sed estus 
eble sukcesi kaj vere mi kredas, ke lia edzino povus esti la plej 
feliĉa edzino, kiu iam vivis." 
Ĝis nun mi diris ankoraŭ nenion mallaŭdindan pri la intenco de sinjoro Rochester rilate al lia edziĝo pro materiaj 
interesoj kaj familiaj interrilatoj. Mi tre miris, kiam mi ekaŭ- 
dis pri liaj intencoj. Mi ĉiam pensis, ke li estas viro, kiu ne 
ŝajnas gvidi sin de tiaj kutimaj motivoj ĉe la elekto de edzino; 
sed ju pli longe mi pensis pri la situacio, la eduko kaj tiel plu 
de ambaŭ partioj, des pli malmulte mi sentis min pravigita, 
juĝi aŭ kondamni lin aŭ fraŭlinon Ingram, ĉar ili agis konforme al la fundamentoj kaj ideoj, kiuj sendube influis ilin en ilia 
infaneco. La tuta societo, al kiu ili apartenis, agis laŭ tiuj fundamentoj; sekve ili ankaŭ devis esti la motivo, kiu  gvidis ilin 
en la nunaj cirkonstancoj, kvankam ili ŝajnis al mi strangegaj 
kaj nekompreneblaj. Ŝajnis al mi, ke mi povus premi sur mian 
koron la virinon, kiun mi povus ami, se mi estus viro kiel li; 
sed la ŝajna profitmotivo por la feliĉo de viro, kiu troviĝis en 
ĉi tiu edziĝ-plano, certigis min, ke nepre ekzistas argumentoj 
kontraŭ la ĝenerala akcepto de tiaj opinioj, argumentoj, pri 
kies ekzisto mi sciis nenion - ĉar alie la tuta mondo nepre 
agus tiel, kiel ĝi laŭ mia deziro devus agi. Sed rilate al ĉi tiu 
punkto kiel ankaŭ al multaj aliaj, mi fariĝis tre pardonema kaj 
malsevera al mia mastro. Mi forgesis pri ĉiuj liaj eraroj, kiujn iam mi tiel atentis. 
Antaŭe mi faris mian eblon studi ĉiujn flankojn de lia karaktero, akceptante la malbonajn pro la bonaj, kaj prijuĝante 
ilin post akurata komparo. Nun mi ne vidis plu liajn malbonajn ecojn. La sarkasmo, kiu iam forpuŝis min de li, la rigoreco, kiu iam timigis min, ŝajnis al mi nun la necesaj spicoj de 
delikata, malofta manĝo: ilia ĉeesto faris ĝin pikanta, ilia foresto farus ĝin sengusta. Kaj tiu neprecizaĵo, kiun atenta observanto tiam kaj tiam rimarkis en lia rigardo, kvankam ĝi rapide 
malaperis ĉiufoje, antaŭ ol li povis esplori ĝian strangan, misterplenan profundon, - tiu io, kiu plenigis min per timo kaj 
angoro, kvazaŭ mi starus sur vulkana tero kaj subite la tero 
malfermus sin antaŭ miaj piedoj, - tiu io, kiun mi kelkfoje 
revidis, sed mia koro batis pro ĉagreno kaj kompato, - ĝi ne 
paralizis plu miajn nervojn. Mi ne sciis ĉu ĝi estas malhela aŭ 
malĝoja rigardo, malice ruza, aŭ senespera; sed ĝi ne plu timigis min, mi kontraŭe senlime sopiris esplori kaj kompreni ĝin; mi opiniis fraŭlinon Ingram feliĉega, ĉar iam estos al 
ŝi permesate rigardi en tiun abismon, esplori lian misteron, 
forigi lian ĉagrenon. 
Dum mi pensis nur al mia sinjoro kaj al lia estonta edzino, 
nur vidis ŝin, aŭdis nenion alian ol ilian interparoladon kaj 
image aldonis gravecon kaj signifon al iliaj faroj kaj agoj, la 
cetera parto de la societo sin okupis pri siaj propraj amuzaĵoj 
kaj interesiĝoj. La fraŭlinoj Lynn kaj Ingram daŭrigis sian 
porfestajn priparolojn; ili movis tien kaj reen siajn turbanojn 
kaj levis la manojn pro miro, pro teruro aŭ angoro - laŭ tio, 
pri kio la parolo temis - tute laŭ la objekto, ĉirkaŭ kiu turniĝis iliaj gravaj interparoloj. La du fraŭlinoj sin movis kiel du 
marionetoj, kiujn oni rigardas per lorno. 
La milda sinjorino Dent parolis kun la bonanima sinjorino 
Eshton; de ili de tempo al tempo mi ricevis favoran rigardon 
kaj amikan vorton. 
Sinjoro George Lynn, kolonelo Dent kaj sinjoro Eshton diskutadis pri politiko aŭ pri aferoj de siaj graflandoj aŭ juristaĵoj. Lordo Ingram koketis kun Amy Eshton. Louisa kantis 
kaj ludis kun unu el la junaj sinjoroj Lynn, kaj Mary Ingram 
kun enuo aŭskultis la elegantajn, gramatike korektajn paroladojn de la alia. Kelkfoje ĉiuj interrompis siajn interparolojn 
kvazaŭ laŭ interkonsento, por dediĉi sian atenton al la ĉefaj 
personoj de la festo, ĉar malgraŭ ĉio, sinjoro Rochester kaj 
fraŭlino Ingram, - nur ĉi tiuj, ĉar ŝi tute sin okupis kun li - 
estis la animo kaj la spirito de la societo. Kiam li nur unu horon malproksimiĝis de la societa salono, ŝajnis kvazaŭ rimarkeblaj malagordo kaj enuo kaptis liajn gastojn; kaj lia reveno 
tuj redonis vivan impulson al la konversacio. 
La foresto de lia viviganta influo tute speciale montriĝis iun 
tagon, kiam li pro gravaj aferoj devis iri al Millcote kaj estis 
atendata ree nur malfrue en la vespero. 
La posttagmezo estis pluva; sekve la promeno, kiun la societo intencis entrepreni al cigana tendaro transe de Hay, 
devis esti prokrastita. Kelkaj el la sinjoroj estis irintaj en la 
stalojn; la plej junaj bilard-ludis kun la junaj fraŭlinoj en la bilardsalono. La vidvinoj Lynn kaj  Ingram serĉis konsolon per 
kvieta ludeto. Post kiam Blanche Ingram pro sia melankolia 
karaktero malakceptis kelkajn klopodojn de sinjorinoj Dent 
kaj Eshton, ke ŝi partoprenu ilian konversacion, ŝi komence 
murmurkantetis kelkajn kantojn kaj melodiojn kun pianakompano; poste subite ŝi salte leviĝis, prenis romanon el sia 
ĉambro, kaj nun ŝi kuŝis fiere-indiferente sur kanapo kaj per 
tiu romano provis pasigi la malrapide pasantajn horojn dum 
la foresto de sinjoro Rochester. En la ĉambro kaj en la tuta 
domo regis kvieto. Nur tiam kaj tiam penetris al ni gaja ridego el la bilardejo.
Jam krepuskiĝis, la sonorilo anoncis la signon de vestiĝado 
por la manĝo, kiam la malgranda Adèle, kiu sur seĝo genukuŝis ĉe mia flanko en la fenestrobreto subite kriis: 
"Voilà Monsieur Rochester qui revient!1" 
Mi turnis min kaj vidis kiel rapidmove fraŭlino Ingram salte leviĝis de sia kanapo. 
Ankaŭ la aliaj rigardis supren de siaj diversaj okupoj, ĉar 
en la sama tempo aŭdiĝis knaradoj de radoj kaj laŭtaj piedpaŝoj ekstere sur la malseka ŝtoneta vojo antaŭ la domo. Posta veturileto alproksimiĝis al la pordo. 
"Kio do venis en lian kapon, reveni en tia maniero!" diris 
fraŭlino Ingram. "Li forrajdis sur Mesrour, la nigra ĉevalo, ĉu 
ne vere? Kaj Piloto lin akompanis. Kion do li faris kun ili?" 
Dirante tion, ŝi venis al la fenestro tiel proksime kun sia 
altkreska figuro kaj larĝe disstarantaj vestaĵoj, ke mi devis klini min malantaŭen, kaj preskaŭ rompis al mi la spinon. Pro 
sia eksciteco ŝi unue ne rimarkis min, kaj kiam ŝia rigardo 
renkontis mian, ŝi insultmoke supren tiris la lipon kaj direktis sin al alia fenestro. La poŝta veturileto haltis. La veturigisto 
sonorigis je la ĉefa pordo kaj sinjoro en vojaĝkostumo eliris 
la veturilon. Sed ne eliris sinjoro Rochester, sed altkreska elegante aspektanta viro, fremdulo. 
"Kiel enuige!" ekkriis Blanche Ingram," vi enuiga, malgranda simio!" (tiel ŝi alparolis Adelon) "kiu sidigis vin sur la fenestrobreto por false sciigi tion?" kaj dirante tiujn vortojn, ŝi 
ĵetis al mi koleran rigardon kvazaŭ mi estus kulpa. 
Nun aŭdiĝis ekstere en la halo mallonga interparolado, kaj 
tuj poste eniris la fremdulo. Li sin klinis profunde antaŭ sin- 
1 Jen sinjoro Rochester, kiu revenas!
jorino Ingram, kiun sendube li rigardis kiel la plej maljunan 
el la ĉeestantinoj. 
"Ŝajnas, sinjorino, ke mi venis en tre maloportuna tempo," 
li diris, "ĉar mia amiko Rochester ne estas hejme. Sed mi venas de tre longa laciga vojaĝo, kaj tial mi kredas ne esti tro 
postulema uzi la rajton de intima amikeco kaj resti ĉi tie ĝis 
la reveno de mia amiko." 
Li estis ekstreme ĝentila kaj bonmaniera; lia prononcmaniero ŝajnis al mi iomete fremda - ne eksterlanda, tamen 
ankaŭ ne absolute angla. Laŭŝajne li estis samaĝa kiel Rochester, inter tridek kaj kvardekjara; lia vizaĝkoloro estis eksterordinare pala; krome li estis belaspekta viro, precipe je la 
unua ekrigardo. Rigardante lin pli atente oni tamen rimarkis 
ion neplaĉan aŭ pli bone dirite ion, kio iom malplaĉis. Liaj 
vizaĝtrajtoj estis regulaj, sed tro akraj; liaj okuloj estis grandaj kaj bele formitaj, sed oni legis en ili, ke lia ĝisnuna vivo 
estis senutila, sencela kaj sen signifo, - almenaŭ tiel al mi 
ŝajnis. 
La sonorilo de la vestiĝado disirigis la societon. Nur post 
la manĝo mi revidis la fremdulon. Li ŝajnis senti sin jam tute 
hejmece. Sed tiam lia fizionomio plaĉis al mi ankoraŭ malpli 
ol antaŭe; ĝi estis samtempe malkvieta kaj tamen sensprita. 
Liaj rigardoj direktiĝis ĉirkaŭen, sed oni sentis, ke ili serĉas 
nenion; tio donis al lia vizaĝo strangan esprimon, kiun mi 
antaŭe neniam vidis sur homa vizaĝo. Kiel bela kaj ne malaminda viro li estis eksterordinare antipatia. Ĉi tiu glata, ovale formita vizaĝo ne montris povon; en tiu mallarĝa, kurba 
nazo sin ne kaŝis forto, kaj same ne en la ĉerizaspektanta 
buŝo. La malalta sensulka frunto ne indikis pensojn; la brilaj 
brunaj okuloj ne sciis regi.
Kiam mi sidis en mia kutima angulo kaj atente lin rigardis, 
li sidis sur apogseĝo kaj la brilo de la multbranĉa kandelingo 
falis sur lin, dum li ŝajne tremetis de malvarmo, kvankam li 
estis ŝovinta sian seĝon tuj apud la varmigantan fajron - mi 
komencis kompari lin kun sinjoro Rochester. Mi opiniis - 
respekte dirite - ke la diferenco inter kvieta ansero kaj fiera 
falko ne povas esti multe pli granda; nek pli akra povis esti la 
kontrasto inter dolĉanima ŝafo kaj la vila, brilokula hundo, 
ĝia gardanto. 
Li parolis pri sinjoro Rochester kiel pri delonga amiko. Ilia 
amikeco nepre estis stranga; mi pensis pri la akra ilustrado de 
la proverbo, ke la kontrastojoj ofte estas proksimaj unu al 
alia. Du aŭ tri sinjoroj sidis apud li, kaj de tempo al tempo 
partoj de ilia interparolado penetris ĝis mia izolita loko. Longe la senco de ilia temo estis al mi malklara; ĉar la interparolado inter Maria Ingram kaj Louisa Eshton, kiuj sidis plej 
proksime al mia sidloko, supersonis tiun de la sinjoroj apud 
la kameno. La virinoj parolis pri la nove-veninto; ambaŭ nomis lin "bela viro". Louisa diris, ke li estas "ĉarma homo" kaj 
ke ŝi adoras lin; kaj Mary faris rimarkon pri liaj ĉarmaj malgrandaj buŝo kaj nazo; ŝajne ili estis la idealo de beleco laŭ ŝia 
opinio. 
"Kaj kiel amikan frunton li havas!" diris Louisa, - "tiel glata kaj tute sen tiuj sulkaĵoj, kiujn mi tiel abomenas; kaj kiel 
kvietajn okulojn li havas! Kiel ĉarme li ridetas!" 
Tiam je mia plej granda senŝarĝigo sinjoro Henry Lynn vokis ŝin al la alia flanko de la salono, por pluparoli pri la prokrastita ekskurso al Hay. 
Nun estis al mi denove eble koncentri mian tutan atenton 
al la grupo apud la kameno, kaj baldaŭ mi sciiĝis, ke la noveveninto sin nomas sinjoro Mason. Poste mi aŭdis, ke li ĵus 
venis en Anglujon kaj ke li venis el varmega lando. Tio sendube estis la kaŭzo de lia flave pala vizaĝkoloro, tial li pli kaj 
pli proksimiĝis al la fajro kaj pro tio li portis la surtuton, kiun 
li eĉ en la salono ne formetis de si. La nomoj Jamajko, Spanish 
Town, Kingston, kiujn mi de tempo al tempo aŭdis eldiri, sciigis al mi, ke li antaŭe loĝis en okcidenta Hindujo kaj tre granda estis mia miro poste sciiĝante, ke li konatiĝis kun sinjoro 
Rochester en tiu lando. Li parolis pri la antipatio de lia amiko kontraŭ la terura-varmego, la uraganoj kaj pluvosezonoj 
de tiuj regionoj. 
Mi jam sciis, ke sinjoro Rochester multe vojaĝis, sinjorino 
Fairfax jam rakontis al mi pri tio, sed mi kredis, ke neniam li 
transiris la eŭropan kontinenton. Neniam li eĉ aludis pri tio, 
ke li vizitis malproksimajn regionojn. Pri tiuj aferoj mi pensis, kiam neatendita okazantaĵo subite interrompis miajn 
pensojn. 
Sinjoro Mason, kiu ĉiufoje estis atakata de frostotremo, 
kiam iu malfermis la pordon, estis petinta, ke oni metu ankoraŭ pli da ligno kaj karbo sur la fajron, kies flamoj disvastigis 
tro malmultan varmon, kvankam la cindro estis ankoraŭ ruĝa 
kaj varmega. 
Kiam la servisto, kiu enportis la lignon kaj la karbon, estis 
elironta la salonon, li proksimiĝis al la seĝo de sinjoro Eshton 
kaj flustris al li ion en la orelo; mi povis kompreni nur la vortojn "maljuna virinaĉo" kaj "tre ĝenema." 
"Diru al ŝi, ke mi ĵetos ŝin en malliberejon, se ŝi ne tuj foriros," diris la magistrata sinjoro. 
"Ne - haltu!" interrompis lin kolonelo Dent. "Ne foririgu 
ŝin, Eshton; eble ni povus utiligi la okazon. Ni foje demandu
la sinjorinojn." kaj laŭtvoĉe li diris plue: "Sinjorinoj, vi parolis pri tio, ke ni vizitu la ciganan tendaron; sed la servisto Sam 
ĵus sciigis, ke en la halo de la servistoj estas maljuna ciganino, kiu insiste deziras esti kondukata antaŭ la gesinjorojn por 
povi antaŭdiri. Ĉu vi emas ricevi la maljunulinon?" 
"Vere... kolonelo," kriis sinjorino Ingram, "ĉu vi volus 
kuraĝigi tian senhontan trompistinon? Mi tre petas, foririgu 
ŝin tuj!" 
"Ne estas al mi eble foririgi ŝin, sinjorino," diris la servisto, "kaj ankaŭ la aliaj servistoj vane penis tion. Nun sinjorino Fairfax estas ĉe ŝi kaj petas kaj petegas ŝin foriri; sed ŝi 
sidiĝis sur seĝo apud la fornejo kaj ĵuras, ke ŝi neniel volas 
leviĝi, se ŝi ne ricevos la permeson eniri la salonon." 
"Kion do ŝi volas ĉi tie?" demandis sinjorino Eshton. 
"Ŝi volas antaŭdiri la estontecon al la gesinjoroj, sinjorino, 
kaj ŝi ĵuras, ke ŝi devas kaj volas fari tion." 
"Kiel do ŝi aspektas?" demandis la du fraŭlinoj Eshton 
samtempe. 
"Ŝi estas terure malbela, maljuna kreitaĵo, kaj preskaŭ nigra kiel korvo." 
"Eble ŝi estas vera sorĉistino!" kriis Frederik Lynn. "Ĉiuokaze ni enirigu ŝin! Estos tre interese!" 
"Vere," parolis plue lia frato, "estus ja malsaĝe preterpasigi 
tian okazon amuziĝi." 
"Pri kio do vi pensas, miaj karaj filoj!" kriis terurite sinjorino Lynn. 
"En mia ĉeesto tiaj nedecaj aferoj ne okazu," samopiniis la 
vidvino Ingram. 
"Ho jes, patrino, ili povos okazi kaj ili okazu," diris fiervoĉe 
Blanche Ingram, dum ŝi sin turnis de la piano al la societo; ĝis
tiam ŝi senvorte sidis tie foliumante la notlibrojn, ŝajne ne 
atentante la interparoladon. "Mi estas scivola kaj dezirus, ke 
oni antaŭdiru al mi. Sam, venigu la ciganinon en la salonon." 
"Sed Blanche, mia kara, pripensu do -" 
"Tion mi faras. Mi pripensas ĉion, kio estas pripensebla, 
kaj mia volo fariĝu! Tial rapidu, Sam, rapidu!" 
"Jes - jes - jes!" kriis ĉiuj junaj gesinjoroj. 
"Ŝi eniru! Tio fariĝos granda amuzaĵo!" 
La servisto hezitis ankoraŭ. "Ŝi aspektas tiel terure," li fine 
diris... 
"Iru do!" ordone kriis fraŭlino Ingram, kaj la servisto foriris. Tuj la plej granda ekscito regis la societon. Fariĝis vera 
kriado de ŝercoj kaj mokoj. La servisto hezite kaj kun timo 
revenis. 
"Ŝi ne volas plu eniri," li diris. "Ŝi diras, ke ŝi ne aperos antaŭ la kruda bando - jes, jes, tiujn vortojn ŝi uzis! Mi devis 
montri al ŝi ĉambron, kaj se la gesinjoroj volas pridemandi al 
ŝi la estontecon, ili unuope iru al ŝi." 
"Jen vi jam aŭdas, mia reĝa Blanche, kiel aroganta la virinaĉo fariĝis," denove parolis sinjorino Ingram. "Aŭskultu 
mian konsilon, mia karulino kaj - kaj -" 
"Konduku ŝin en la bibliotekon," interrompis la "karulino" 
akre. "Mi ankaŭ ne volas aŭskulti ŝin en ĉeesto de la kruda 
bando. Mi volas aŭskulti ŝin tute sola. Ĉu estas fajro en la 
kameno de la biblioteko, Sam?" 
"Jes, via moŝto, jes - sed - ŝi ja aspektas kiel vera kaldronriparisto." 
"Ĉesu babiladi, malsaĝulo, kaj faru, kion mi al vi ordonas." 
Refoje Sam foriris; kaj la eksciteco kaj la atendoj pligrandiĝis.
"Ŝi estas preta," diris la servisto, kiam li revenis. "Ŝi dezirus scii, kiu unua pridemandos ŝin." 
La kolonelo diris: "Mi kredas, ke estas bone, ke unua mi vidas ŝin antaŭ ol unu el la sinjorinoj iros al ŝi." 
"Diru do al ŝi, Sam, ke sinjoro venos." 
Sam iris for, sed tuj poste revenis. 
"Sinjoro, ŝi diras, ke ŝi ne volas ricevi sinjorojn, ili tute ne 
penu iri al ŝi - kaj," hezite li diris plue, kun peno subpremante ridadon, - "la sinjorinoj venu nur se ili estas junaj kaj belaj 
kaj needziĝintaj." 
"Je Jupitero! ŝi havas bonan guston!" laŭte kaj ridante kriis 
Henry Lynn. 
Tre solene fraŭlino Ingram leviĝis. "Mi iros unua," ŝi diris 
per voĉo decanta al kondukanto de perdita taĉmento, kiu ĉe 
la fronto de siaj soldatoj sin ĵetas en breĉon de malamika fortikaĵo. 
"Ho, mia kara, mia kara, mia trezoro, haltu do! Pripensu! 
Pripensu, kion vi estas faronta!" kriis ŝia patrino. Sed fiere 
silentante ŝi preteriris sian patrinon kaj iris tra la pordo, kiun 
kolonelo Dent tenis por ŝi malfermita. Tuj poste ni aŭdis, ke 
ŝi eniras la bibliotekon. 
Nun sekvis sufiĉe granda kvieto. Sinjorino Ingram kredis, 
ke estas dece tordi al si la manojn kaj tial ŝi faris tion. Fraŭ- 
lino Mary deklaris, ke neniam ŝi havus la kuraĝon. Amy kaj 
Louisa Eshton ŝtele, mallaŭte ridis sed aspektis teruritaj. 
Eksterordinare malrapide la minutoj pasis. Pli ol dekkvin 
ni kalkulis antaŭ ol la bruo de la malfermata bibliotekpordo 
denove atingis niajn orelojn. Tuj poste fraŭlino Ingram revenis. 
Ĉu ŝi ridis? Ĉu ŝi rigardis la tutan aferon kiel ŝercon? Ĉiuj
okuloj esprimante la plej grandan scivolon sin turnis al ŝi. 
Malvarme kaj riproĉe ŝiaj rigardoj renkontis niajn; ŝi aspektis 
nek gaja nek ekscitita. Fiere kaj rekte ŝi reiris al sia loko kaj 
senparole sidiĝis. 
"Nu, Blanche?" demandis lordo Ingram. 
"Kion ŝi diris, fratino?" demandis Mary. 
"Kion vi opinias pri ŝi? Kiel estis al vi? Ĉu ŝi estas vera antaŭdiristino?" demandis la fratinoj Eshton. 
"Nu, nu, bonaj homoj, ne tiel ataku per viaj demandoj. 
Vere, viaj organoj de superstiĉo kaj admiro estas baldaŭ stre- 
ĉitaj. Laŭ la graveco, kiun vi ĉiuj kaj ankaŭ mia patrino, montras al ĉi tiu afero, vi ŝajnas vere kredi, ke ni nun havas en la 
domo efektivan sorĉistinon, kiu faris interligon kun la maljuna, nigra sinjoro, kiu odoras de peĉo kaj sulfuro. Mi vidis la 
ciganinon; ŝi laŭ la ordinara kutimo antaŭdiris je la mano, kaj 
ŝi ankaŭ al mi diris, kion tiuj homoj kutime antaŭdiras. Mi 
kontentigis mian kapricon, kaj nun mi opinias plej bone, ke 
sinjoro Eshton, kiel li komence minacis, morgaŭ matene ĵetigu ŝin en malliberejon. Jen ĉio, kion mi povas diri pri ĉi tiu 
afero!" 
Fraŭlino Ingram prenis libron, apogis sin per la dorso en 
la seĝo kaj montris en tiu klara maniero, ke ŝi ne plu volas paroli pri tiu temo. Mi rigardis ŝin pli ol duonan horon; dum tiu 
tuta tempo ŝi eĉ ne unu fojon turnis folion kaj ĉiumomente 
ŝia vizaĝo fariĝis pli malhela, pli malkontenta kaj montris klare elreviĝon kaj konsternecon. Laŭŝajne ŝi estis aŭdinta nenion agrablan, nenion, kio harmoniis kun ŝiaj arogantaj planoj, kaj malgraŭ ŝia kvazaŭa indiferenteco ŝajnis al mi, ke ŝi 
donas al la faritaj malkovroj nekalkuleblan gravecon, ĉion ĉi
tion mi konjektis pro ŝiaj mallumaj silentado kaj malbonhumoro. 
Intertempe Mary Ingram, Amy kaj Louisa Eshton deklaris, 
ke ili ne kuraĝas iri solaj - kaj tamen ĉiu el ili arde deziris iri. 
Pere de la sendito Sam komenciĝis traktado, kaj post kiam li 
tiel ofte iris tien kaj reen, ke liaj kruroj doloris al li, la severa 
antaŭdiristino fine konsentis ricevi la tri junajn fraŭlinojn 
triope. 
Ĉi tiu vizito ne okazis tiel senbrue, kiel tiu de fraŭlino Ingram. El la biblioteko penetris al ni histeriaj ridetadoj kaj mallaŭtaj duone subpremitaj krietoj. Post dudek minutoj la pordo ĵet-malfermiĝis, kaj la junaj fraŭlinoj ĝismorte timigitaj kuris tra la halo en la salonon. 
"Certe ŝi interrilatas kun io neordinara!" ili kriis kvazaŭ 
unubuŝe. "Ŝi diris al ni tiajn okazintaĵojn! Ŝi scias ĉion pri ni!" 
kaj senspire ili falsidiĝis sur siaj seĝoj, kiujn la sinjoroj rapidis porti al ili. 
Kiam oni instigis pri pluaj klarigoj, ili diris, ke la virinaĉo 
rakontis al ili aferojn, kiujn ili faris en sia infaneco; ŝi parolis 
pri libroj kaj ornamaĵoj, kiujn ili havas hejme en siaj buduaroj, pri memoraĵoj, kiujn la familianoj estis donintaj al ili. Ili 
certigis, ke ŝi divenis iliajn pensojn kaj flustris al ili la nomon 
de la persono, kiun ili plej amas sur la tero; eĉ diris al ili, kion 
ili plej arde deziras. 
Aŭdinte tion la sinjoroj esprimis siajn petojn ankaŭ ricevi 
klarigojn pri la du laste nomitaj punktoj. Sed kiel rekompencon pro sia trudemo ili ricevis nur krietojn kaj ridojn kaj vidis nur hontajn ruĝajn vangojn kaj nervajn tremetadojn. Intertempe la maljunaj sinjorinoj prezentis al la fraŭlinoj siajn 
odorboteletojn, ventumadis ilin per siaj gigantaj ventumiloj
kaj esprimis siajn korajn bedaŭrojn, ke oni ĝustatempe ne 
atentis iliajn avertojn. La pli aĝaj sinjoroj ridis plengorĝe kaj 
la junaj oferis siajn servojn al la ekscititaj fraŭlinoj. Meze de 
tiu tumulto kaj dum miaj okuloj kaj oreloj plene okupiĝis per 
la sceno, kiu antaŭ mi estis ludata, mi subite aŭdis mallaŭtan 
ofte ripetitan "hm, hm!" tuj apud mi. Rapide mi turnis min 
kaj ekvidis Samon. 
"Pardonon, fraŭlino, la ciganino certigas, ke juna needziniĝinto estas en la salono, kiu ankoraŭ ne aliris al ŝi, kaj ŝi 
insistas kaj ĵuras, ke ŝi ne volas foriri antaŭ ol ŝi vidis kaj parolis kun ĉiuj. Mi pensis, ke tiu fraŭlino nepre estas vi. La aliaj 
ja ĉiuj eniris al ŝi. Kion mi diru al ŝi?" 
"Ho, mi iros, kompreneble," mi respondis. Kaj mi ĝojis pro 
la neatendita okazo, povi kontentigi mian ekscititan scivolemon. Mi ŝteliris el la salono kaj neniu rimarkis tion. La tuta 
societo estis ankoraŭ okupita kun la tremetanta trio, kiu antaŭ nelonge revenis de la antaŭdiristino. Senbrue mi fermis 
post mi la pordon. 
"Se vi volas tion, fraŭlino," diris Sam, "mi atendos pro vi en 
la halo; kaj se ŝi timigos vin, nur voku, por ke mi venu helpi 
vin." 
"Ne, Sam, nur iru en la kuirejon, mi tute ne timas." - Kaj 
vere, mi ne sentis timon. Sed la afero interesis kaj ekscitis min 
en la plej alta grado.
Ĉapitro XIX. 
La biblioteka ĉambro aspektis tre kvieta, kiam mi eniris, 
kaj la antaŭdiristino - se vere ŝi estis antaŭdiristino - sidis kviete kaj oportune en apogseĝo antaŭ la kameno. Ŝi portis ruĝan mantelon kaj nigran ĉapelon kaj ĉe la lumo de la kamenfajro ŝi ŝajnis legi en malgranda nigra libro, kiu aspektis 
kiel preĝolibro. Ŝi murmuretis la vortojn, kiel ofte kutimas fari 
maljunaj virinoj, kiam ili legas. Ŝi ne tuj interrompis sian legadon, kiam mi eniris. Ŝajnis, ke ŝi volas legi la frazon ĝis la 
fino. 
Mi staris sur la tapiŝo kaj varmigis miajn manojn, kiuj estis 
preskaŭ rigidaj, ĉar mi estis sidinta en la salono sufiĉe malproksime de la kameno. Mi jam fariĝis tiel kvieta, kiel mi kutimis; en la eksteraĵo de la ciganino estis nenio, kio povus 
maltrankviligi homon. Ŝi fermis la libron kaj malrapide rigardis supren; la larĝa ĉapelrando plejparte ombris la vizaĝon, 
kaj tamen mi povis rimarki, kiam ŝi rigardis min, ke ĝi estas 
stranga. Ĝi estis bruna kaj nigra. Senordaj haroj pendis sub 
blankaj rubandoj, kiuj estis kunligitaj sub la mentono kaj ka- 
ŝis duone la vangojn. Ŝiaj okuloj rigardis supren al mi kun 
akra, kuraĝa, penetranta rigardo. 
"Nu, vi volas, ke ankaŭ al vi mi antaŭdiru?" ŝi diris per vo- 
ĉo, kiu estis same akra kiel ŝiaj vizaĝtrajtoj. 
"En la vero tio ne multe interesas min, patrino; agu laŭ via 
plaĉo!Sed antaŭ ĉio mi devas diri al vi, ke mi ne kredas al tio."
"Tiun senhontaĵon mi jam atendis de vi - Mi antaŭsentis 
ĝin pro viaj paŝoj, kiam vi transiris la sojlon. 
"Ĉu vere? Tiam vi havas akrajn orelojn." 
"Jes; mi havas. Kaj tre akrajn okulojn! Kaj ankoraŭ pli akran memoron. 
"Nun, ĉion tion vi ja nepre bezonas por via metio." 
"Mi vere bezonas ilin, precipe kiam mi havas klienton, kiel 
vi. Kial do vi ne tremetas?" 
"Al mi ne estas malvarme." 
"Kial vi ne paliĝas?" 
"Mi ne estas malsana." 
"Kial vi ne konsiliĝas kun mia arto?" 
"Ĉar mi ne estas malsaĝulino." 
La maljuna virino mallaŭte ridis sub sia ĉapelo kaj malantaŭ la rubandoj. Subite ŝi aperigis mallongan, nigriĝintan pipon, ekbruligis ĝin kaj komencis fumi. Ĝuinte kelkan tempon 
tiun kvietiĝ-rimedon, ŝi rektigis la kurbiĝintan korpon, prenis la pipon el la buŝo kaj seninterrompe rigardante en la fajron ŝi diris kviete kaj kun certeco: "Al vi estas malvarme; vi 
sentas vin malsana, kaj vi estas malsaĝulino." 
"Pruvu tion al mi," respondis mi. 
"Tion mi faros; per malmultaj vortoj. Al vi estas malvarme, 
ĉar vi estas soleca; neniu ektuŝo ekscitas je flamoj la fajron, 
kiu ardas en vi. Vi estas malsana, ĉar la plej sankta el la sentoj, la plej alta kaj la plej dolĉa, kiu estas metita en la brusto 
de la homoj, restas malproksime de vi. Vi estas malsaĝa, ĉar 
vi ne donas al ĝi signon, ke ĝi proksimiĝu al vi - kiel ajn vi 
suferas. Kaj vi ne volas fari unu paŝon por rapidi renkonte al 
ĝi, kie ĝi vin atendas."
Denove ŝi portis la mallongan nigran pipon al la lipoj kaj 
komencis fumi per fortaj ektiroj. 
"Vi scias, ke ĉio, kion vi diris, estas aplikebla al ĉiu, kiu 
loĝas soleca kaj havas dependan oficon en granda domo." 
"Mi povus diri tion al ĉiu - sed ĉu tio estus aplikebla al 
ĉiu?" 
"Al ĉiu, kiu vivas kiel mi." 
"Jes; vi pravas, al ĉiu vivanta kiel vi. Sed ĉu vi povus montri iun alian, kiu vivas sub tiaj cirkonstancoj?" 
"Tio estus bagatelo; miloj vivas tiel." 
"Estus al vi malfacile trovi eĉ unu solan. - Sciu do: via ofico estas tute speciala; vi estas tre proksima al la feliĉo, jes, vi 
bezonus nur etendi la manon por preni ĝin... La tuta materialo de la feliĉo estas preparita; nur unu ekmovo estas bezonata por kunigi ĝin. Nur la hazardo dismetis ĝin sur disigitajn 
lokojn. Kunigu ĝin kaj la fino estas feliĉo." 
"Mi ne komprenas enigmojn. Dum mia tuta vivo mi ne 
estis kapabla solvi eĉ unu." 
"Montru al mi vian manon, se vi volas, por ke mi parolu pli 
klare." 
"Verŝajne mi devos kovri ĝian platon per arĝento, ĉu ne, 
patrino?" 
"Kompreneble." 
Mi donis al ŝi ŝilingon; ŝi metis ĝin en malnovan ŝtrumpon, 
kiun ŝi tiris el la poŝo, kaj kunliginte ĝin kaj remetinte ĝin en 
la faldojn de sia robo, ŝi ordonis al mi etendi la manon. Mi 
obeis. Ŝi proksimigis sian vizaĝon al mia manplato kaj longe, 
pripense rigardis ĝin senmove. 
"Ĝi estas tro delikata," ŝi diris fine. "El tia mano mi povas
legi nenion; ĝi preskaŭ tute ne havas liniojn. Krome - kion 
povas diri mano? La sorto ne estas en ĝi skribita." 
"Tion mi kredas," mi diris. 
"Ne," ŝi parolis plue, "ĝi staras skribita sur la vizaĝo, sur la 
frunto, ĉirkaŭ la okuloj, eĉ en la okuloj, en la linioj de la buŝo. 
Genufleksu kaj levu la kapon." 
"Ha! nun la vero venas pli proksimen," mi diris, farante 
kion ŝi ordonis. "Nun mi estas iom kredonta viajn vortojn." 
Mi sidis surgenue malmultajn piedlarĝojn malproksime de 
ŝi. Ŝi komencis eksciti la fajron, kaj la formortantaj karboj 
denove disvastigis kelkan lumon. Ĉar ŝi estis sidanta, la lumo 
ĵetis ankoraŭ pli larĝan ombron sur ŝian vizaĝon dum mia 
estis hele prilumita. 
"Mi deziris tamen scii, kun kiuj sentoj vi venis al mi en ĉi 
tiun ĉambron," ŝi diris, post kiam ŝi kelkan tempon rigardis 
mian vizaĝon. "Mi dezirus scii, kiuj pensoj plenigas vian animon, kiam vi sidas dum horoj en tiu belega, brila societa 
ĉambro, kaj tiuj eminentaj elegantaj homoj sin ŝovas tien kaj 
reen antaŭ viaj rigardoj kiel la figuroj de magia lanterno. Inter vi kaj ili ekzistas ja nur malgranda simpatia komuneco, 
kvazaŭ ili estus nur homaj ombroj anstataŭ figuroj el karno 
kaj sango." 
"Ofte mi estas laca, kelkfoje dormema, sed malofte mi sentas min malĝoja." 
"Tiam vi nutras iel sekretan esperon, kiu kuraĝigas vin kaj 
kiu per dolĉaj flustrantaj sonoj konsolas vin." 
"Mi havas neniujn. La plej alta, kiun mi kuraĝas esperi 
estas, ke iam mi estos kapabla ŝpari iom da mono por lupreni 
malgrandan domon, en kiu mi povos starigi lernejon." 
"Tio estas malgrasa nutraĵo por la spirito, kiu volas vivi! kaj
kiam vi sidas en tiu fenestra benko - vi aŭdas, ke mi konas 
vian vivon ĝis la plej etaj detaloj - -" 
"Tion vi eksciis pere de la servistoj." 
"Ha! vi pensas, ke vi estas saĝa! Nun, eble estas vere. Por 
konfesi la veron mi devas diri, ke mi konas unu el ili - nome 
sinjorinon Poole." 
Mi salte leviĝis, aŭdante tiun nomon. 
"Vi - vi do -" mi kriis, "ho tamen diablaĵo kaŝiĝas en ĉi 
tiu afero!" 
"Kial do vi ektimas," parolis plue la stranga virino, "sinjorino Poole estas fidinda persono, tre kvieta kaj silentema; ĉiu 
sen timo povas fidi ŝin. - Sed kiel mi jam diris: Kiam vi estas sidanta sur la fenestra benko, ĉu tiam vi pensas nur pri via 
estonta lernejo? Ĉu vi iel ne sentas intereson por unu el la 
homoj, sidantaj sur tiuj seĝoj aŭ kanapoj? Ĉu ne estas vizaĝo 
inter ili, kiun vi stud-observas? Ĉu tie ne estas unu figuro, kies 
movojn vi sekvas kun intereso?" 
"Mi amas studobservi ĉiujn figurojn." 
"Sed ĉu vi neniam observas speciale unu el ili? - aŭ eble 
du?" 
"Ofte mi faras tion; kiam la gestoj aŭ la rigardoj de paro da 
ili kvazaŭ rakontas tutan historion, tiam mi amuzas min studante ilin." 
"Kiujn historiojn vi plej volonte studas?" 
"Ho, la elekto ne estas tre granda! Ĝenerale ili temas pri la 
sama - nome amindumado; kaj ĉiam finiĝas per la sama katastrofo - per geedziĝo." 
"Ĉu vi ŝatas tiun monotonan temon?" 
"Ĝi estas al mi indiferenta. Ĝi tute ne interesas min." 
"Ĉu ĝi ne interesas vin? Kiam bela, juna eminenta riĉa virino, brilanta pro vivo kaj sano, rava, interesa, sprita, - sidas 
tie kaj ridetas al sinjoro, kiun vi - -" 
"Nu, kiun mi - -? parolu plue." 
"Kiun vi konas, kaj pri kiu eble vi favore pensas." 
"Tian sinjoron mi ne konas ĉi tie. Mi preskaŭ ne parolis 
unu silabon kun unu el ili; kaj rilate al la favora pensado, kelkajn el ili mi konsideras respektindaj kaj beletaj kaj mezaĝaj, 
aliajn mi rigardas kiel tre junajn elegantajn, belajn kaj vivoplenajn. Sed ĉiuj havas la rajton esti alridataj kiel eble plej 
multe kaj de kiu ajn, sed ĉio tio ja ne povas interesi min kaj 
eĉ min ne koncernas." 
"Ĉu do vi ne konas la sinjorojn en ĉi tiu domo? Ĉu vi ne parolis al unu el ili? Ĉu vi volas diri tion ankaŭ pri la mastro de 
la domo?" 
"Li ne estas hejme." 
"Tio estas sprita rimarko! Bone elpensita elturniĝo! Hodiaŭ 
matene li iris al Millcote kaj li revenos hodiaŭ vespere aŭ 
morgaŭ matene. Ĉu tiu cirkonstanco apartigas lin de la aliaj 
al vi konataj? Ĉu per tio li tute malaperis el via vivo? Mi petas, respondu tiun demandon!" 
"Ne! Sed mi apenaŭ povas kompreni, kion sinjoro Rochester havas por fari kun la de vi tuŝita temo." 
"Mi parolis pri virinoj, kiuj alloge alridas la sinjorojn! Kaj 
en la lasta tempo tiom da ridetoj speguliĝis en la okuloj de 
sinjoro Rochester, ke ili kvazaŭ superfluos pro ili kiel du kalikoj plenigitaj ĝis la rando; ĉu vi tion ne rimarkis?" 
"Sinjoro Rochester havas la rajton ĝoji pro siaj gastoj." 
"Ni ne parolu pri tiu rajto: sed ĉu vi neniam ekvidis, ke ĉiuj 
rakontoj pri edziĝo plej multe rilatas al sinjoro Rochester?"
"La scivolemo de la aŭskultantoj instigas kaj rapidigas la 
langon de la rakontanto." 
Tiujn vortojn mi pli diris al mi mem ol al la ciganino, kies 
strangaj parolo, voĉo kaj agmaniero iom post iom transmetis min en sonĝostaton. Unu neatendita frazo post alia venis 
de ŝiaj lipoj, ĝis mi vidis min volvita en reto de misteraĵoj. Kun 
miro mi pensis pri tio, ke nevidebla spirito dum multaj semajnoj sidis apud mia koro por plej detale sciigi al ĝi siajn sentojn, tremetadojn kaj hezitojn. 
"La scivolemo de la aŭskultantoj!" ŝi rediris, "jes, sinjoro 
Rochester sidis dum multaj horoj klinante la orelojn al tiuj 
ŝercantaj vortoj, kiuj kaŭzis tian neeldireblan ĝojegon; kaj 
sinjoro Rochester estis senfine danka por la distrado kaj amuzado, kiujn li tiamaniere spertis. Ĉu vi rimarkis tion?" 
"Danka? Mi ne memoras, ke mi rimarkis sur lia vizaĝo esprimon de danko!" 
" Vi ne rimarkis! Vi do penis analizi ĝin! Kion alian vi do rimarkis, se ĝi ne estis danko?" 
Mi ne respondis. 
" Vi vidis amon en liaj trajtoj, ĉu ne vere? - kaj rigardante en la estontecon, vi image vidis lin edziĝinta - kaj lian 
edzinon kiel feliĉan virinon?" 
"Hm! Tion mi tute ne vidis! Via sorĉarto ankaŭ multfoje 
povas erari, kiel mi vidas!" 
"Kion pro la diablo vi vidis?" 
"Kion tio interesas vin! Mi venis ĉi tien por demandi, sed 
ne por konfesi. Ĉu ĉie oni scias, ke sinjoro Rochester edziĝos? 
"Jes. Kaj eĉ kun la bela fraŭlino Ingram." 
"Baldaŭ?" 
"Ŝajnas, ke oni rajtas tion konkludi, kaj sendube ili estos
eksterordinare feliĉa paro, kvankam vi kuraĝas dubi pri tio, 
oni do preskaŭ povas puni vin pro tio. Li ja nepre amas tiun 
belan, altrangan, saĝan kaj tre civilizitan virinon! Kaj tre ver- 
ŝajne ŝi ankaŭ lin amas; aŭ ne amante lin persone, ŝi tamen 
amas lian monujon. Mi scias, ke ŝi rigardas la familian bienon 
de Rochester kiel ion tre dezirindan; kvankam (Dio pardonu 
al mi la pekon) antaŭ horo mi diris al ŝi pri tio aferojn, kiuj tre 
seriozigis ŝin; ŝiaj buŝanguloj malleviĝis duonan colon. Mi 
volonte konsilus ŝian malhelokulan adoraton esti tre singarda. Se venus iu alia kun pli grandaj kaj pli firmaj enspezoj, ŝi 
tuj turnos al li la dorson -" 
"Sed, patrino, vi ja scias, ke mi ne venis ĉi tien por pridemandi vin pri la estonteco de sinjoro Rochester! Mi volis aŭdi 
pri mia propra kaj pri ĝi vi diris al mi ankoraŭ tute nenion." 
"Via estonteco estas ankoraŭ duba! Kiam mi ekzamenis 
vian vizaĝon, unu trajto kontraŭparolis la alian. La sorto ankaŭ por vi decidis certan gradon de feliĉo - kiom mi scias. 
Tion mi jam sciis antaŭ ol mi venis ĉi tien hodiaŭ vespere. Ĝi 
metis tiun feliĉon ĉe via flanko. Mi vidis tion. Dependas de vi 
mem etendi la manon kaj preni ĝin. Sed la problemo estas, ĉu 
vi volas; tiun problemon mi nun devos solvi. Ankoraŭ unu fojon ekgenuu tie sur la tapiŝo!" 
"Sed patrino, ne genuigu min longe, la flamoj ja preskaŭ 
bruletigas min." 
Mi stariĝis sur la genuoj. Ŝi ne plu kliniĝis super mi, sed rigardis min seninterrompe, dum ŝi malantaŭen apogis sin al 
la dorso de la seĝo. Tiam ŝi komencis murmureti. 
"La flamo tremetadas en la okulo; la okulo brilas kiel rozo; 
ĝi aspektas milda kaj estas plena de sentoj; ĝi ridetas pri mia 
babilaĵo; ĝi estas sentema; unu impreso sekvas alian tra ĝia
hela sfero; kiam ĝi ĉesas rideti, ĝi malĝojas; senkonscia laceco premas la palpebrojn: tio signifas melankolion, devenanta de soleco. Ĝi sin deturnas de mi; ĝi ne volas plu suferi ekzamenadon; ŝajnas, ke ĝia mokanta rigardo volas nei la veron 
de la malkovro, kiun mi faris - ĝi volas senfortigi la kulpigon 
pri sentemo - tamen ĝia fiereco, ĝia reteno konfirmas miajn 
opiniojn. La okulo montras favorecon. 
"Rilate al la buŝo, kelkfoje ĝi amas ridi; ĝi kutimas elparoli ĉion, kion la cerbo enhavas, kvankam mi estas certa pri tio, 
ke ĝi silentas pri ĉio, kion la koro sentas. Kvankam ĝi estas 
moviĝema kaj fleksebla, ĝi neniam estis destinita premkaŝiĝi 
en la eterna silentado de la soleco; ĝi estas buŝo, kiu devus 
multe paroli kaj rideti kaj kiu sentus homan sindonemon al 
sia interparolanto. Tiuj vizaĝtrajtoj estas ankaŭ favoraj. 
"Kontraŭ feliĉa finsorto mi vidas nur unu malamikon, nome la frunton. Ĝi ŝajnas diri: ' Mi povas nur vivi se memestimo kaj la cirkonstancoj postulas de mi, ke mi vivu. Mi ne bezonas vendi mian animon por aĉeti feliĉon. Mi posedas en 
mia interno trezoron, kun kiu mi naskiĝis, kiu tenos min viva, 
se ĉiu ekstera feliĉo restos malproksime de mi aŭ estos al mi 
proponata interŝanĝe de prezo, kiun mi ne povas pagi.' La 
frunto deklaras: ' Mia prudento sidas firme kaj tenas la kondukilon kaj ĝi ne toleros, ke la sentoj fortiru ĝin kaj ĵetu ĝin 
en abismon. La pasioj eble furiozos kiel idolanoj, kaj la deziroj eble sopiros ĉiajn vantaĵojn - sed la prudento venkos en 
ĉiu batalo kaj la decidanta voĉo venkos ĉe ĉiu disputo. Eble 
ventegoj - tertremoj kaj bruladoj eksplodos, - mi tamen 
konfidos min al la kondukisto de tiu mallaŭta, malforta voĉo, 
kiu klarigos la inspirojn de la konscienco.' 
"Bone dirite, frunto; viaj deklaroj estos respektataj. Mi faris miajn planojn - mi kredas, ke ili estos honestaj kaj justaj 
planoj kaj pri ili mi atendis la voĉon de la konscienco kaj la 
konsilojn de la prudento. Mi scias, kiel rapide la juneco kaj la 
beleco malaperas, se en la kalikon, kiun la feliĉo al ni proponas, gutfalis nur unu guteto da malhonoro, nur unu elspiro 
de konsciencriproĉo; kaj mi ne deziras oferon, nek ĉagrenon 
- tion mi ne ŝatas -. Mi volas fari bonon, mi ne volas pereigi 
- mi volas gajni dankon, sed nefaligi sangajn larmojn, eĉ ne 
salajn. Mi volas rikolti ridetojn, karesojn, dolĉajn vortojn. 
Nun sufiĉas! Mi kredas, ke mi baraktas en ravega delirado. Mi 
povus deziri, ke ĉi tiu momento daŭru ĝis la eterneco, sed 
tion mi ne kuraĝas. Ĝis ĉi tiu momento mi sukcesis regi min 
mem. Mi agis kiel mi ĵuris al mi agi - sed tio, kio sekvos, superos miajn fortojn. Leviĝu, fraŭlino Eyre, leviĝu! Foriru de 
mi! La ludo finiĝis!" 
Kie mi estis? Ĉu mi maldormis aŭ sonĝis? Ĉu mi aŭdis ĉion 
tion nur en mia dormo? Ĉu mi sonĝis ankoraŭ? La voĉo de la 
maljuna virino subite ŝanĝiĝis. Mi konis ŝian voĉon kaj ŝiajn 
movojn same bone kiel mi rekonas mian propran vizaĝon en 
spegulo, kiel la sonojn el miaj propraj lipoj. Mi ekstaris kaj mi 
ne foriris. Mi rigardis ŝin, mi incitis la fajron kaj denove ŝin 
rigardis. Sed ŝi tiris la ĉapelon kaj la rubandojn ankoraŭ pli 
malalten trans la vizaĝon kaj refoje ŝi signe ordonis al mi foriri. La flamoj de la fajrejo ĵetis helan lumon trans la etenditan 
manon; ĉar mi estis tre atenta en tiu momento kaj volante fari 
malkovrojn pri ĉi tiu misteraĵo, mi tuj rimarkis tiun manon. 
Ĝi same kiel mia propra ne estis simila al velkinta mano de 
maljunulino, sed ronda, mola, bela, kaj forte formita mano; 
multekosta ringo brilis sur la malgranda fingro, kaj kliniĝante
por rigardi la juvelon, mi ekvidis diamanton, kiun mi jam 
centfoje antaŭe rimarkis. 
Denove mi rigardis supren al la vizaĝo, kiu ne plu sin deturnis de mi - kontråŭe, la ĉapelo estis ĵetita malantaŭen, la 
rubandoj tiritaj malsupren - la kapo kliniĝis al mi. 
"Nu Jane, ĉu vi konas min?" demandis la kara, tiel bone al 
mi konata voĉo. 
"Forigu nur la ruĝan mantelon, sinjoro, tiam mi bone -" 
"La ligiloj interplektiĝis - helpu al mi." 
"Disŝiru ilin, sinjoro." 
"Nun do - for la maskon!" Sinjoro Rochester forĵetis de si 
sian maskoveston. 
"Sed sinjoro, kia stranga ideo vin kaptis!" 
"Tamen bone pripensita, ĉu ne? Ĉu vi ne samopinias?" 
"La ludo bone sukcesis al vi kun la aliaj." 
"Sed ne kun vi?" 
"Kontraŭ mi vi ne longe konservis tiun karakteron de ciganino." 
"Kiun karakteron mi konservis? Mian propran?" 
"Ne; iun, kiun mi ne komprenas. Mallonge dirite, mi kredas, ke vi klopodis demandesplori min. Vi parolis sensencaĵojn, por ke ankaŭ mi parolu sensencaĵojn. Tio ne estis bela 
ago, sinjoro." 
"Ĉu vi pardonas min, Jane?" 
"Tion mi povos diri nur post kiam mi pripensis pri ĉio tio. 
Se post pripensado mi opinios, ke mi falis en absurdecon, mi 
klopodos pardoni vin; sed via agmaniero ne estis prava." 
"Ho, vi agis tre prave - tre zorgeme, tre senteme." 
Mi pripensis kaj opiniis, ke li pravas. Tio estis al mi konsolo; sed, vere, mi estis tre singarda dum la tuta interparolado.
Mi jam suspektis ion pri maskovestado. Mi sciis, ke antaŭdiristinoj kaj ciganinoj ne esprimas sin, kiel faris ĉi tiu maljuna virino; krome min trafis ŝia aliigita voĉo, mi rimarkis kiel 
ŝi klopodis kaŝi siajn vizaĝtrajtojn. Sed mi tiam pensis al Grace Poole - al tiu vivanta enigmo, al tiu mistero de ĉiuj misteroj, kia ŝi konstante ŝajnis al mi. Ĉiuokaze mi ne pensis pri 
sinjoro Rochester. 
"Nu," li diris, "al kio vi pensas? Kion signifas tiu melankolia rideto?" 
"Ĝi signifas miron kaj memgratulon, sinjoro! Sed nun vi 
espereble konsentos al mi, ke mi fine retiriĝu?" 
"Ne, restu ankoraŭ unu momenton, por rakonti al mi, kion 
faras miaj gastoj en la salono." 
"Supozeble ili interparolas pri la ciganino," 
"Sidiĝu! - rakontu, kion ili parolis pri mi." 
"Estas konsilinde, ke mi ne restu pli longe, sinjoro, la dek 
unua horo estas proksima. Ho, sinjoro Rochester, ĉu vi scias, 
ke dum via foresto alvenis fremdulo?" 
"Fremdulo! - ne; kiu do li estas? Mi atendis neniun. Ĉu li 
jam foriris?" 
"Ne. Li diris, ke li jam de longe vin konas kaj ke tial li kura- 
ĝis preni la liberecon resti ĉi tie ĝis via rehejmiĝo." 
"Pro la diablo, - li faris tion!? - ĉu li diris sian nomon?" 
"Lia nomo estas Mason; kaj li venas el okcidenta Hindujo, 
se mi ne eraras." 
Sinjoro Rochester staris ĉe mia flanko; li estis preninta 
mian manon por konduki min al seĝo. Parolante la lastajn 
vortojn, li konvulsie ĉirkaŭprenis mian brakon; la rideto formortis de liaj lipoj; estis kvazaŭ lin kaptis la kramfo. 
"Mason! - okcidenta Hindujo!" li diris, kaj la vortoj eliris
el liaj lipoj kvazaŭ aŭtomato ilin diris. "Mason! - okcidenta 
Hindujo l" li ripetis; trifoje li meĥanike ripetis la vortojn kaj 
paliĝis kiel mortinto. Li ŝajnis apenaŭ scii, kion li faras, kaj kio 
okazas ĉirkaŭ li. 
"Ĉu vi sentas vin malsana, sinjoro?" demandis mi. 
"Jane, min trafis batego; - terura batego, Jane!" balbutis 
li. 
"Ho, sinjoro! apogu vin sur min." 
"Jane, jam unu fojon vi prezentis al mi vian brakon kiel 
apogilon; - nun mi ĝin akceptas." 
"Jes, sinjoro, jes!" 
Li sidiĝis kaj mi devis eksidi ĉe lia flanko. Li karesis mian 
manon, kiun li tenis en sia. Tiam li direktis al mi malĝojan, 
lacan rigardon, kiu tamen estis plena de amo. 
"Mia malgranda amikino!" li diris; "mi dezirus esti kun vi 
sur kvieta, soleca insulo, kie la malgajaj rememoroj, kie timo 
kaj ĉagrenego devus resti malproksime de mi." 
"Ĉu mi povas helpi al vi, sinjoro? Volonte mi donus mian 
vivon, se per tio mi povus esti al vi utila." 
"Jane, se mi bezonos helpon, mi serĉos ĝin ĉe vi; tion mi 
povas promesi al vi eĉ en ĉi tiu momento." 
"Mi dankas vin, sinjoro; diru al mi kion mi faru, - mi almenaŭ klopodos fari tion." 
"Bone, Jane; alportu al mi glason da vino el la manĝejo; ili 
sidas nun ĉiuj ĉe la tablo por vespermanĝi; diru al mi poste, 
ĉu ankaŭ Mason estas inter ili kaj kion li faras en ĉi tiu momento." 
Mi foriris. La tuta societo estis en la manĝejo, kiel sinjoro 
Rochester estis dirinta, sed ili ne sidis ĉetable - la vespermanĝo estis metita sur la bufedon; ĉiu prenis, kio plaĉis al li
kaj tenante la telerojn kaj la glasojn en la mano, la gastoj arete 
kaj dise staris. Ĉiuj ŝajnis esti en bona humoro. Laŭte la ridoj 
kaj la ĝenerala interparolado sonis renkonte al mi. Sinjoro 
Mason staris apud la fajrejo parolante kun kolonelo Dent kaj 
ties edzino; li ŝajnis esti la plej gaja el ĉiuj. Mi plenigis vinglason per vino, (fraŭlino Ingram rigardis min kun malafabla 
mieno dum mi faris tion; verŝajne ŝi opiniis, ke mi permesis 
al mi grandan liberecon) kaj poste reiris en la bibliotekan 
ĉambron. La morta paleco de sinjoro Rochester jam malaperis kaj ree li aspektis firma kaj severa. Li prenis la glason el 
mia mano. 
"Al via sano, helpema spirito!" li diris. Li per unu fojo malplenigis la glason kaj redonis ĝin al mi. "Kion ili nun faras, 
Jane?" 
"Ili ridas kaj interparolas, sinjoro." 
"Ĉu ili ne aspektas gravaj kaj misterplenaj, kvazaŭ ili ĵus 
sciiĝis pri io stranga?" 
"Tute ne: - ili ŝercas, ridas kaj plej vigle interparolas." 
"Kaj Mason?" 
"Ankaŭ li ridis." 
"Se ĉiuj tiuj homoj subite enkurus kaj kraĉus al mi, kion vi 
farus tiam?" 
"Mi forpelus ilin ĉiujn el la ĉambro, se mi povus." 
Li ridetis. "Sed se mi irus al ili dum ili malestime kaj malvarme rigardus min kaj mokridante flustrus al si reciproke, 
kaj poste sinsekve forirus de mi, kion tiam vi farus? Ĉu vi irus 
kun ili?" 
"Mi kredas, ke ne, sinjoro: mi estus feliĉa resti kun vi tute 
sola." 
"Ĉu por konsoli min?"
"Jes, sinjoro, por konsoli vin, kiel eble plej bone." 
"Kaj se ili malbenus vin pro via fideleco?" 
"Verŝajne mi aŭdus nenion pri ilia malbeno; sed sciiĝante 
pri ĝi, mi ne atentus tion." 
"Sekve pro mi vi kuraĝus kontraŭi la ĝeneralan opinion?" 
"Mi agus tiel pro ĉiuj miaj amikoj, kiuj indas mian sindonecon. Tiel ankaŭ vi agus, pri tio mi estas certa." 
"Reiru nun en la manĝosalonon; iru nerimarkite al Mason 
kaj flustru al li en la orelo, ke sinjoro Rochester revenis kaj ke 
li deziras paroli kun li. Konduku lin al mi, kaj poste foriru de 
ni." 
"Jes, sinjoro." 
Mi faris, kion li ordonis al mi. La tuta societo rigardis min 
kiam mi iris inter ili. Mi serĉis sinjoron Mason, diris al li mian 
komision kaj antaŭiris kondukante lin el la ĉambro. Atinginte 
la pordon de la biblioteka ĉambro, mi ĝin malfermis kaj iris 
al mia ĉambro. 
Malfrue en la nokto, kiam jam delonge mi enlitiĝis, mi aŭ- 
dis, ke la gastoj iris al siaj dormejoj. Mi aŭdis la voĉon de sinjoro Rochester dum li diris: "Ĉi tien, Mason, jen estas via 
ĉambro." 
Li gaje parolis kaj tio kvietigis mian koron. Baldaŭ mi endormiĝis.
Ĉapitro XX. 
Mi estis forgesinta malsuprenigi la kurtenojn, kvankam mi 
kutimis fari tion, ankaŭ mi ne estis ferminta la fenestrokovrilojn. La sekvo de tio estis, ke la hela plenluno - estis ravega, hela nokto - vekis min per sia blanka brilo, kiam ĝi 
dum sia kvieta irado tra la ĉielo enrigardis mian ĉambron. 
Vekiĝante en la mezo de la nokto miaj okuloj trafis la arĝente 
blankan kristal-helan diskon. La vidaĵo estis belega, sed tro 
solena. Mi sidiĝis sur mia lito, por malsuprentiri la kurtenojn. 
Bona Dio! Kia kriego! - La nokton - la silenton subite penetris sovaĝa, akra, tirtona kriego, kiu trasonis la tutan domon. 
Miaj pulsoj haltis - mia koro plu ne batis; mia etendita 
brako kvazaŭ paraliziĝis. La kriego formortis; dua ĝin sekvis. 
Vere, kiu ajn estaĵo eligis tiun teruran ekkrion- ĝi neeble 
povus ripeti ĝin tiel baldaŭ; eĉ la plej flera, la plej potenca 
kondoro de la Andoj ne kapablus malsupren sendi dufoje tian 
penetrantan kriegon el tiu nubo, kiu envolvas ĝian neston. La 
estaĵo, eliginte tian sonegon, devus ripozi antaŭ ol ĝi kapablus aŭdigi ĝin denove. 
Ĝi venis el la tria etaĝo, ĉar ĝi flugis trans mian kapon. Kaj 
super mi - jes, ĝuste en la ĉambro super mia - mi aŭdis luktadon; laŭ la bruo ĝi ŝajnis esti morta batalo; kaj duone sufokanta voĉo kriis: 
"Helpu! Helpu! Helpu!" trifoje ripetita.
"Ĉu do neniu venas por helpi?" ĝi kriis ree. 
Kaj dum la luktado kaj bruado kaj kriado daŭris plue, mi 
klare aŭdis tra la ĉarpentaĵo de la ĉambroplafono: 
"Rochester! Rochester! Pro la amo de Dio! Venu por helpi! Venu do!" 
Pordo malfermiĝis: iu senbrue, sed rapide kvazaŭ pelata de 
furioj, trairis la galerion. Alia piedo bruis super mia kapo. 
Subite sekvis terura, peza falado kaj tuj poste ĉio estis silenta. Rapide mi ĵetis ĉirkaŭ mi kelkajn vestaĵojn, kvankam pro 
angoro mi tremis en mia tuta korpo. Mi eliris el mia ĉambro. 
Ĉiuj en la domo estis jam vektaj: ekkrioj, konfuzaj voĉoj 
aŭdiĝis el ĉiuj ĉambroj; unu pordo post alia brumalfermiĝis; 
aperis vizaĝo, poste dua kaj baldaŭ tria. La galerio estis baldaŭ plena de figuroj, kiuj kun ektimo interpuŝiĝis. Ne nur la 
sinjoroj, ankaŭ la sinjorinoj kaj fraŭlinoj eliris siajn litojn kaj 
de ĉiuj flankoj oni aŭdis intermiksitan voĉozumadon: 
"Ho, kion tio signifas?" - "Kio okazis?" - "Kiu estas vundita?" - "Alportu lumon!" - "Ĉu la domo brulas?" 
"Ĉu enŝteliĝis ŝtelistoj kaj mortigistoj?" - "Kien ni rapidos?" - "Kiun ni devas helpi?" - "Kien ni saviĝos?" - Se la 
luno ne ĵetus siajn radiojn en la galerion, ni troviĝus en la plej 
profunda mallumo. Ĉiuj iris tien kaj reen kaj interpuŝiĝis. Iuj 
ĝemploris, aliaj faletis aŭ falis. La konsterno estis nepriskribebla. 
"Kie pro la diablo estas Rochester?" kriis kolonelo Dent. 
"Li ne estas plu en sia lito." 
"Ĉi tie, ĉi tie!" returne kriis alia voĉo. 
"Rekvietiĝu do ĉiuj! Mi jam venas!" 
La pordo de la galerio fine malfermiĝis kaj aperis sinjoro 
Rochester kun brulanta kandelo en la mano. Li ĵus malsuprenvenis de la plej alta etaĝo. Unu el la sinjorinoj tuj iris al 
li kaj prenis lian brakon. Estis fraŭlino Ingram. 
"Kiu teruraĵo do okazis?" ŝi demandis. "Parolu do! Sciigu 
tuj la plej teruran." 
"Sed ne ĵetu min teren kaj ne premsufoku min," li respondis, ĉar la du fraŭlinoj Eshton ankaŭ kvazaŭ atakis lin; kaj la 
du vidvinoj vestitaj per larĝaj ĉirkaŭvestaĵoj rapidis al li kiel 
ŝipoj kun plenblovitaj veloj. 
"Ĉio estas en ordo! - ĉio estas en ordo!" li kriis. Ĝi estas 
nur ĝenerala ripetado de ' Multa bruado pro nenio' . "Sinjorinoj, malproksimiĝu, alie mi fariĝos danĝera." 
Kaj vere li aspektis danĝera; liaj nigraj okuloj ardis kiel fajreroj. Tiam li ekregis sin por fariĝi kvieta kaj parolis plue: 
"Premsonĝo atakis unu el la servistinoj; jen ĉio! Ŝi estas 
ekscitema, nerva virino. Sendube ŝi konsideris sian sonĝon 
kiel aperaĵon aŭ ion tian kaj pro teruro sentis kramfon. Nun, 
gesinjoroj, mi rekondukos vin ĉiujn en viajn ĉambrojn; ĉar 
oni ne povos helpi la servistinon antaŭ ol vi ĉiuj rekvietiĝis. 
Sinjoroj, bonvolu doni la ekzemplon al la sinjorinoj kaj iru 
unuaj. Fraŭlino Ingram, mi estas certa, ke vi montros vin supera al tiaj vanaj teruraĵoj. Amy kaj Louisa, reiru kiel paro da 
kolomboj en vian nesteton. Sinjorinoj" - li daŭrigis, turnante 
sin al la du vidvinoj - "vi sendube malvarmumiĝos, se vi restos eĉ unu minuton pli longe en ĉi tiu frostmalvarma galerio." 
Kaj alterne ordonante kaj petegante en tiu maniero, li sukcesis rekonduki ĉiujn en iliajn dormejojn. Mi ne atendis ĝis li 
ordonis al mi reiri en mian, sed nerimarkite retiriĝis, same 
kiel mi estis elirinta ĝin. 
Sed ne por denove enlitiĝi, male, mi komencis zorge vesti 
min. La bruoj, kiujn mi aŭdis tuj post tiu terura ekkrio de angoro kaj la paroloj, kiuj penetris en miajn orelojn, verŝajne 
estis aŭdataj de neniu krom de mi mem, ĉar ili venis el la 
ĉambro troviĝanta super mia; sed ili ankaŭ certigis min, ke ili 
ne estis la sonĝo de servistino, kiu kaŭzis tian teruron tra la 
tuta konstruajo. Ankaŭ mi sciis, ke la klarigo donita de sinjoro 
Rochester, estis nur eltrovo, kiun li uzis por kvietigi la ekscititajn animojn de la gastoj. Mi do vestis min por esti preparita por ĉiuj eventualaj okazontaĵoj. Vestinte min mi sidiĝis 
apud la fenestro, longe rigardis la kvietan parkon kaj la kampojn, prilumitajn de la arĝentkolora lunlumo kaj atendis - 
mi ne sciis, kion. Al mi ŝajnis, ke sekvos nova okazontaĵo post 
tiuj strangaj krioj, lukto kaj angorkriadoj. 
Ne: ĉie regis silento kaj paco. Iom post iom foriĝis ĉiu bruo, 
ĉiu murmurado kaj post unu horo Thornfield Hall kuŝis denove same senbrua kiel dezerto. Ŝajnis, ke la nokto kaj la dormo ree senĝene regas en sia regno. La luno estis subironta - 
kaj subiris. Mi ne volis pli longe sidi en la malvarmo kaj mallumo kaj decidis enlitiĝi tute vestita. Mi foriris de la fenestro 
kaj kiel eble plej senbrue iris trans la tapiŝon; kiam mi kliniĝis 
por forigi la ŝuojn de miaj piedoj, iu frapetis sur la pordon. 
"Ĉu iu volas paroli kun mi?" mi demandis. 
"Ĉu vi leviĝis?" demandis la voĉo, kiun mi jam atendis ekaŭdi, nome tiun de mia sinjoro. 
"Jes, sinjoro." 
"Ĉu vi vestiĝis?" 
"Jes." 
"Eliru, sed mallaŭte." 
Mi obeis. Sinjoro Rochester staris en la galerio; en la mano 
li tenis brulantan kandelon.
"Mi bezonas vin," li diris, "iru kun mi, sed ne rapidu kaj ne 
faru bruon." 
Miaj ŝuoj estis malpezaj. Mi ŝteliris trans la tapiŝ-kovritan 
plankon kiel katino. Mi trairis la galerion, supreniris la ŝtuparon kaj haltis en la malalta, malluma koridoro de la mistera 
tria etaĝo. Mi estis sekvinta lin kaj staris flanke de li. 
"Ĉu vi havas spongon en via ĉambro?" li flustre demandis. 
"Jes, sinjoro." 
"Ĉu vi ankaŭ havas tie salon - volatilan salon?" 
"Certe." 
"Reiru kaj revenu kun ambaŭ." 
Mi reiris, prenis la spongon de la tualeta tablo, la salon el 
la komodo kaj refoje ŝteliris returne laŭ la sama vojo. Li atendis min; en la mano li tenis ŝlosilon; irante al malgranda nigra pordo, li ŝovis ĝin en ĝian ŝloson; poste li haltis kaj rigardante min, li diris: 
"Ĉu vi povas vidi sangon kaj ne sveni?" 
"Mi kredas, ke jes. Neniam mi spertis tion." 
Frostotremo trakuris mian korpon, kiam mi donis al li tiun 
respondon; sed tion kaŭzis nek la malvarmo nek eksveno. 
"Donu al mi vian manon," li diris, "estas pli bone ne riski 
svenatakon." Mi metis mian manon en lian. "Ĝi estas varma 
kaj ne tremas," li rimarkis. Poste li turnis la ŝlosilon kaj malfermis la pordon. Antaŭ mi mi vidis ĉambron, kiun mi, kiel mi 
memoris, antaŭe vidis jam unu fojon, - nome en tiu tago, 
kiam sinjorino Fairfax montris al mi la tutan domon. Ĝi estis 
tapetita per pezaj tapetoj. En tiu momento la tapetoj de unu 
loko estis ŝovitaj supren, per kio videbliĝis pordo, kiu antaŭe 
estis kaŝita. Tiu pordo estis malfermita, lumstrio penetris el 
ĉambro, malantaŭ kiu aŭdiĝis grumblanta bruo, kiu similis
tiun de kolera hundo. Dum sinjoro Rochester metis la kandelon sur la tablon, li diris al mi "atendu momenton' " kaj tiam 
li iris en la internan ĉambron. Akra ridado salutis lin dum li 
eniris; unue ĝi sonis bruante, sed sanĝiĝis al la karakteriza ridado de Grace Poole: ha! ha! Ŝi do estis tie! Li faris iun aran- 
ĝon ne parolante, kvankam mi aŭdis mallaŭtan voĉon, kiu alparolis lin. Tuj poste li eliris kaj fermis post si la pordon. 
"Ĉi tien, Jane!" li diris, kaj mi iris al la alia flanko de granda lito, kiu kun siaj sulkplenaj kurtenoj plenigis grandan parton de la ĉambro. Ĉe la kapa parto de la lito staris brakseĝo; 
en ĝi sidis viro, kiu krom per la surtuto, estis tute vestita; lia 
kapo kliniĝis malantaŭen, la okuloj estis fermitaj. Sinjoro Rochester tenis la brulantan kandelon super li. En tiu pala kaj 
ŝajne senviva vizaĝo mi rekonis la fremdulon, sinjoron Mason. Ankaŭ mi vidis, ke lia cemizo ĉe unu flanko estis tute 
makulita per sango. 
"Prenu la kandelon," diris sinjoro Rochester, kaj mi prenis 
ĝin. Li alportis teleron kun akvo de la tualeta tablo. "Prenu 
ĝin," li diris. Mi obeis. Li kaptis la spongon, trempis ĝin en la 
akvo kaj per ĝi malsekigis la kadavre palan vizaĝon. Poste li 
petis mian volatilan salon kaj metis ĝin sub lian nazon, Baldaŭ poste sinjoro Mason malfermis la okulojn; li ĝemis pro 
doloro. Sinjoro Rochester ŝirmalfermis la ĉemizon de la vundito, kies brako kaj ŝultro estis bandaĝitaj. Li forviŝis la sangon, kiu gutis el la vundo. 
"Ĉu tuja danĝero minacas?" demandis sinjoro Mason per 
malforta voĉo. 
"Pa! neniel - ĝi estas nur grato. Do ne lasu vin tiel superforti, ho viro! Tenu vin kuraĝa. Mi venigos kuraciston. Mi esperas, ke ni povos transporti vin jam morgaŭ. Jane - " li parolis plue. 
"Sinjoro?" 
"Mi estas devigata lasi vin sola kun ĉi tiu sinjoro dum ĉirkaŭ unu horo; - eble eĉ du horojn. Forviŝu la gutetantan sangon, kiel mi nun faras. Kiam li svenos, tiam metu la akvoglason, tie staranta sur la tablo, al lia buŝo, kaj la volatilan salon 
sub la nazon. Neniuokaze parolu al li - kaj - Richard - via 
vivo estas en danĝero, kiam vi parolos al ŝi. Eĉ ne malfermu 
la buŝon - ne ekscitiĝu - alie neniu povos respondi pri la 
sekvoj." 
Refoje la kompatinda viro ĝemis pro doloro; li aspektis 
kvazaŭ li ne kuraĝus movi sin; la timo antaŭ la morto aŭ antaŭ io alia terura ŝajnis paralizi lin. Sinjoro Rochester donis al 
mi la sang-trasorbiĝintan spongon kaj mi daŭrigis uzi ĝin kiel 
li estis farinta. Li rigardis min dum unu minuto kaj poste diris: "Ne forgesu! - ĉiu interparolo estas malpermesata." Samtempe li eliris la ĉambron. Stranga sento ekregis min, kiam mi 
aŭdis, ke la ŝlosilo turniĝis en la ŝloso kaj liaj paŝoj formortis en la longa koridoro. 
Mi nun estis ensloŝita en la tria etaĝo en unu el tiuj mistikaj ĉeloj; nigra nokto ĉirkaŭis min; antaŭ miaj okuloj, sub 
miaj manoj estis pala, sangokovrita bildo; apartigita de murdistino de nur unu sola malfortika pordo: - tio lasta estis io 
terura - ĉion alian mi povis suferi; sed malvarma morta tremo trakuris min, kiam mi pensis, ke ĉiumomente Grace Poole 
povus ĵeti sin sur min. 
Intertempe tamen mi devis persiste resti sur mia posteno. 
Mi devis rigardi tiun spirit-palan vizaĝon - tiujn bluajn senmovajn lipojn, kiuj ne kuraĝis malfermiĝi - tiujn okulojn,
kiuj alterne fermiĝis kaj malfermiĝis, kiuj serĉe vagadis tra la 
ĉambro, kaj esplore sin fiksis sur min dum seninterrompe ili 
montris teruran angoron. Ĉiam denove mi devis trempi mian 
manon en la pelveton, plenan de sango kaj akvo por forviŝi 
la sangon. Mi devis suferi, ke la lumo dum miaj malgajaj agadoj ĉiam malsupreniĝis en la kandelingon; la ombroj sur la 
altaj tapiŝoj fariĝis pli mallumaj; la kurtenoj de la masiva, 
granda lito mallume ondis malsupren; strangaj lumoj kaj ombroj ludis sur antikva ŝranko, kies pordoj portis la belege 
skulptitajn kapojn de la dekdu apostoloj, dum sur la supro de 
la malnova meblo leviĝis krucifikso kun mortanta Kristo el 
ebono. Laŭ la alternanta mallumo kaj la flagranta lumo, kiuj 
falis sur tiun antikvan ŝrankon, aperis el la kadroj jen la barbhava kuracisto, sankta Luko kun la sulk-plena frunto; jen 
sankta Johano kun la ondantaj haroj, jen la diabla vizaĝo de 
Judaso Iskarioto, kiuj ŝajnis ekvivi. 
Dum tiu tuta tempo mi devis ne nur aŭskulti sed ankaŭ 
gardadi, aŭskulti mi devis la movojn de la sovaĝulino aŭ de 
la diablo en la apuda ĉelo. Post la vizito de sinjoro Rochester 
en tiu ĉambro la bruado tie ŝajnis esti kiel ekzilita. Dum la 
tuta nokto mi aŭdis en longaj intertempoj nur trifoje bruon, 
- nome knarantan paŝon, mallongan ripetadon de tiu karakteriza gruntanta bruo similanta tiun de hundo, kaj profundan 
koro-ŝirantan ĝemadon el hombrusto. 
Nun miaj propraj pensoj komencis turmenti min. 
Kio estis tiu krimo, kiu kiel homo apartigita vivis en ĉi tiu 
domo kaj kiun la posedanto ne povis superforti nek forpeli? 
- Kio estis tiu sekreto, kiu en la morta silento de la nokto 
montriĝis unue per fajro, poste per sango? - Kio estis tiu 
estaĵo, portanta la vizaĝon de ordinara virino kaj subite eliganta la tonojn de mokema demono, aŭ la kriojn de sangavida rabobirdo? 
Kaj kiel ĉi tiu viro, simpla, ordinara, kvieta fremdulo, super 
kiu mi kliniĝis, kiel li estis miksita en tiu teruraĵo? - Kial tiu 
furio sin ĵetis sur lin? - Kio estis deviginta lin viziti ĉi tiun 
parton de la domo en tia nekutima tempo, kiam li devus kviete kuŝi en profunda dormo en sia lito? Mi ja aŭdis, ke sinjoro 
Rochester montris al li dormejon en pli malalta etaĝo - kio 
do irigis lin ĉi tien? Kaj kial li estis nun tiel submetiĝema sub 
la perforto aŭ la perfido, kiun oni suferigis lin? Kial li tiel pacience sin submetis al la silentado, kiun sinjoro Rochester 
postulis de li? Lian gaston oni estis ofendinta en la plej terura maniero; en antaŭa okazo oni tiel abomene estis atencinta lian vivon - kaj ambaŭ atencojn li kaŝis en mistero kaj klopodis forgesigi! Kaj fine mi vidis ankaŭ, ke sinjoro Mason 
obee sekvis la volon de sinjoro Rochester, ke la fera energio 
de la laste nomita plene superfortis la senvolecon kaj malviglecon de la unua. La malmultaj paroloj, kiujn ili ambaŭ 
interŝanĝis estis al mi la pruvo de tio. Ŝajnis, ke la forta volo 
de la lasta komplete superregis la inertecon de la unua. Sed 
el kiu kaŭzo devenis la ektimo de sinjoro Rochester, kiam li 
eksciis pri la alveno de sinjoro Mason? - Kial la nura nomo 
de tiu senvola, senenergia viro, kiun li per kelkaj vortoj povis 
regi kiel infanon, kvazaŭ terenĵetis lin kiel la fulmo terenĵetas 
fortikan kverkon? 
Ho, mi ne povis forgesi liajn rigardon kaj palan vizaĝon, 
kiam li flustris: "Jane, forta bato min trafis - terura bato." Mi 
ne povis forgesi, kiel tremis la brako, kiun li apoge metis sur 
mian ŝultron. Ne povis esti bagatelo, kiu kapablis tiel skuegi
la decideman animon kaj la potencan korpon de Fairfax Rochester. 
"Kiam li revenos? Kiam li venos reen?" mi kriis enpense, 
dum pasis la noktaj horoj - kiam la sangperdanta malsanulo fariĝis pli kaj pli malforta kaj pli kaj pli malsana dum li 
korŝire ĝemadis - sed ne venis la arde sopirata helpo nek la 
savanta mateno. Ĉiam denove mi metis la akvon al la palaj 
lipoj de sinjoro Mason; daŭre mi oferis al li la plifortigantan 
salon - sed senfruktaj estis ĉiuj miaj klopodoj. La korpa suferado, la anima suferado kaj la sangoperdo rapide forigis 
liajn fortojn. Li tiel ĝemadis kaj aspektis tiel malforta, tiel sovaĝa, tiel mizera, ke mi timis pri lia baldaŭa motto. Kaj eĉ ne 
estis al mi permesate paroli kun li. 
Fine la lumo finbrulis - kaj estingiĝis. Dum ĝia lasta flagrado mi rimarkis, ke grizaj strioj ludas sur la fenestrokurtenoj. La tagiĝo estis do proksimiĝanta. Ankaŭ mi ekaŭdis la 
malproksiman bojadon de Piloto, kiu penetris al mi el hundejo sur la korto, - mia espero reviviĝis. 
Ĝi ne estis vana, ĉar post kvin minutoj la ŝlosilo turniĝis en 
la ŝloso, la pordo estis malfermata - mia nokta gardado estis 
finita. Ĝi ne daŭris pli longe ol du horojn - sed multaj semajnoj ŝajnis al mi pli mallongaj ol ĉi tiuj noktaj horoj. 
Sinjoro Rochester eniris kaj lin sekvis la kuracisto, kiun li 
venigis kun si. 
"Rapidu, Carter," diris sinjoro Rochester, tumante sin al la 
alia, "mi donas al vi nur duonan horon por ekzameni la vundon, meti la bandaĝon, portigi la pacienton malsupren kaj 
forportigi lin eksterdomen." 
"Ĉu li povos esti transportata, sinjoro?" 
"Sendube! la vundo tute ne estas danĝera, li estas nur tre
nervema, nur instigu iom lian spiriton. Rapide, rapide, eklaboru!" 
Sinjoro Rochester flankentiris la dikajn kurtenojn de la fenestro, suprentiris la holandan ĵaluzion kaj enirigis kiel eble 
plej multe da lumo en la ĉambron. Kiel ĝoja kaj mirigita mi 
estis vidante, ke fine la tago venis! Rozkoloraj strioj aperis 
super la orienta horizonto. Sinjoro Rochester proksimiĝis al 
sia gasto, kiun jam ekzamenis la kirurgo. 
"Nu, mia bona knabo, diru kiel vi sentas vin nun?" li demandis. 
"Mi timas, ke ŝi min tro vundis," diris per malforta voĉo la 
vundito. 
"Sensencaĵo! - Kuraĝon! kuraĝon! Post du semajnoj vi jam 
forgesos pri la tuta afero. Vi perdis iom da sango, jen ĉio. Carter, certigu do al li, ke eĉ ne la plej malgranda danĝero lin 
minacas." 
"Tion mi povas senskrupule," diris Carter, kiu ĵus aranĝis 
la bandaĝon, "mi nur dezirus esti veninta iom pli frue: tiam 
li ne estus perdinta tiom da sango. - Sed kio do estas tio? La 
karno ĉi tie sur la ŝultro estas ne nur distranĉita - ĝi estas 
disŝirita. Tiun vundon ne faris tranĉilo." 
"Ŝi mordis min," li flustris. "Kiam Rochester fortiris de ŝi la 
tranĉilon, ŝi atakis min kiel tigrino." 
"Vi ne devus cedi al ŝi, sed tuj ŝin ataki," diris sinjoro Rochester. 
"Sed, kion mi povis sub tiaj cirkonstancoj?" rediris sinjoro 
Mason. 
"Ho! Estis terure! terure!" parolis li plue kaj malvarma tremeto trakuris lian korpon. "Kaj mi tute ne atendis tion, ĉar 
komence ŝi aspektis tiel kvieta kaj prudenta."
"Mi tamen avertis vin," estis la respondo de lia amiko. "Mi 
diris al vi: gardu vin, kiam vi venas en ŝian proksimecon. 
Krom tio, vi povus atendi ĝis la mateno, por ke mi akompanu vin. Estis nepardonebla malsaĝaĵo iri al ŝi hieraŭ vespere 
kaj eĉ tute sola." 
"Mi kredis fari ion bonan per tio." 
"Vi tion kredis! Vi tion kredis! Vere! Vi malpaciencigas 
min, kiam mi aŭdas vin tiel paroli: sed vi suferis, kaj eble suferos ankoraŭ pli multe ne sekvinte mian konsilon; tial mi 
silentos pri tio. Carter - rapidu! - rapidu! La suno estas levi- 
ĝonta kaj li devas esti transportota." 
"Tuj, sinjoro; la ŝultro estas jam bandaĝita. Mi devas ankoraŭ bandaĝi tiun alian vundon sur la brako: ŝi ankaŭ metis tien siajn dentojn, mi kredas." 
"Ŝi elsuĉis la sangon; ŝi diris, ke ŝi volas trinki la sangon de 
mia koro," diris Mason. 
Mi vidis sinjoron Rochester tremegi. Stranga esprimo de 
teruro, angoro, malamo distordis lian vizaĝon, kaj ĝi fariĝis 
preskaŭ nerekonebla; sed li diris nur: 
"Nu do, Richard, nun eksilentu kaj ne atentu pri ŝiaj malsaĝaj diraĵoj! Almenaŭ ne rediru ilin!" 
"Ho, mi dezirus, ke mi estus kapabla forgesi tion," sonis la 
laca respondo. 
"Vi kapablos tion, se nur vi estos turninta la dorson al ĉi tiu 
lando. Reveninte en Spanish Town, pensu pri ŝi kvazaŭ pri iu, 
kiu mortis kaj estas enterigita, aŭ: plej bone estos tute ne plu 
pensi pri ŝi." 
"Estas neeble forgesi tian nokton da teruraĵoj!" 
"Tio ne estas neebla! Montru do iom da energio! Antaŭ du 
horoj vi kredis vin tiel senviva kiel haringo kaj tamen vi vivas
ankoraŭ kaj parolas same vive kiel mi. Rigardu! Carter estas 
preskaŭ preta pri la bandaĝado. Kaj nun mi volas fari el vi 
Adonison en mallonga momento. Jane," - tiuj estis la unuaj 
vortoj, kiujn li diris al mi post sia reveno - "Jane, prenu ĉi 
tiun ŝlosilon: malsupreniru en mian dormejon kaj de tie rekte 
en mian vestoĉambron; malfermu la plej altan tirkeston de la 
komodo kaj prenu puran ĉemizon kaj koltukon el ĝi. Alportu ilin ambaŭ ĉi tien. Sed rapidu!" 
Mi iris, serĉis la meblon, kiun li estis nominta, trovis la du 
celitajn objektojn kaj reiris kun ili al la tria etaĝo. 
"Nun iru al la alia flanko de la lito, dum mi helpos al li vestiĝi," li diris. "Sed ne eliru el la ĉambro; estas eble, ke mi bezonos ankoraŭ foje vian helpon." 
Mi retiriĝis malantaŭ la litkurtenon, kiel mia sinjoro estis 
al mi ordoninta. 
"Ĉu neniu jam ellitiĝis en la pli malaltaj etaĝoj, kiam vi venis tien, Jane?" demandis sinjoro Rochester tuj poste. 
"Ne, sinjoro, ĉie estis ankoraŭ silento." 
"Ni foririgos vin baldaŭ kaj nevidata, Dick, estos plej bone, 
ne nur por vi, sed ankaŭ por la kompatinda estaĵo tie supre. 
Mi tiel longe klopodis eviti malkovron, kaj mi ne dezirus, ke 
fine ĉio montriĝu! - Carter, helpu lin do iom je lia veŝto. Kie 
vi pendigis vian peltmantelon? En ĉi tiu malbeninda malvarma klimato vi ne povos vojaĝi duonan mejlon sen ĝi, tion mi 
scias. - Ĉu en via ĉambro? - Jane, kuru malsupren en la 
ĉambron de sinjoro Mason, - ĝi estas tuj apud mia, - kaj 
alportu la mantelon, kiun vi trovos tie." 
Refoje mi foriris kaj revenis kun nekutime granda mantelo, kiu estis subŝtofita kaj garnita per peltaĵo. 
"Kaj nun mi havas ankoraŭ alian komision por vi Jane,"
diris mia senlaca mastro, "iru ankoraŭ unu fojon malsupren 
en mian ĉambron. Kiel feliĉe estas, Jane, ke vi havas velurajn 
ŝuojn! Komisiito kun lignaj apenaŭ estus uzebla en ĉi tiu okazo. Malfermu la mezan tirkeston de mia tualeta tablo kaj elprenu por mi boteleton kun glaseto, kiujn vi tie trovos; alportu ilin rapide ĉi tien!" 
Mi rapidis malsupren kaj ree supren, kunportante la deziritajn objektojn. 
"Bone! Nun, doktoro, mi prenos la liberecon doni al li dozon de miaj medikamentoj je mia respondeco. Ĉi tiun vivigantan rimedon mi ricevis de itala ĉarlatano - homo al kiu 
vi donus piedbaton, Carter. Ĝi ne estas medikamento, aplikebla en ĉiuj okazoj, sed ofte ĝi efikas kiel miraklo! Ankaŭ nun. 
Jane, iom da akvo!" 
Li donis al mi la glason, kiun mi duone plenigis per akvo 
el la botelo de la lavotablo. 
"Tio sufiĉas. Nun malsekigu la randon de la boteleto." 
Mi obeis. Li gutigis dek du gutojn da ruĝa fluidajo en la 
glason kaj prezentis ĝin al Mason. " Trinku, Richard; ĝi donos al vi kuraĝon, kiu mankas al vi, almenaŭ dum unu horo." 
"Sed ĉu ĝi ne faros al mi malbonon? Ĉu ĝi ne kaŭzos inflamon? " 
"Trinku! trinku! trinku!" 
Sinjoro Mason obeis; sed nur ĉar ŝajne estis senutile kontraŭstari. 
Li estis nun vestita; li aspektis ankoraŭ pala, sed ne plu 
sangokovrita kaj malpura. 
Sinjoro Rochester konsentis al li tri minutojn por ripozi, 
post kiam li trinkis la fluidaĵon. Poste li prenis lian brakon.
"Nun mi estas certa, ke vi povos stari sur la piedoj. - Klopodu," li diris. 
La malsanulo ekstaris. 
"Carter, apogu lin ĉe la alia flanko. Kuraĝon, Richard; bone 
nun ekmarŝu! - Rigardu - rigardu - vi jam marŝas." 
"Mi sentas min pli bona," rimarkis sinjoro Mason. 
"Tion mi sciis antaŭe. Nun Jane, paŝu antaŭ ni al la posta 
ŝtuparo; malriglu la pordon de la flanka koridoro kaj diru al 
la veturigisto, ke li pretigu la poŝt-veturileton, kiun vi vidos 
sur la korto, aŭ apud la kortopordo, ĉar mi ordonis lin ne veturi kun siaj brufarantaj radoj trans la pavimon. Ni tuj venos. 
Kaj atentu la jenon, Jane, kiam vi tie malsupre vidos iun 
leviĝintan, tiam vi venu al la ŝtuparo kaj tusu." 
Estis nun la kvina horo kaj duono kaj la suno estis levi- 
ĝonta. Malgraŭ tio estis ankoraŭ mallume en la kuirejo. La 
pordo de la flanka koridoro estis riglita; mi malfermis ĝin kiel 
eble plej senbrue. Ankaŭ sur la korto regis ankoraŭ silento. La 
pordoj estis larĝe malfermitaj, kaj ekstere haltis poŝt-veturileto; la ĉevaloj estis jungitaj, la veturigisto sidis sur sia konduksidloko. 
Mi proksimiĝis al li kaj diris, ke la sinjoroj venas; li kapklinis; poste mi atente ĉirkaŭrigardis kaj aŭskultis. 
Ĉie regis la sankta silento de la frua mateno! Eĉ la kurtenoj de la fenestroj de la servistejo estis ankoraŭ mallevitaj; la 
birdoj kantetis en la florpezaj branĉoj de la fruktarboj, kiuj 
kiel blankaj girlandoj ornamis ĉiujn murojn, kiuj staris ĉe unu 
flanko de la korto. La ĉevaloj de la veturilo de tempo al tempo piedbatis en la ankoraŭ fermitaj staloj. - Krom tio ĉio estis silenta. 
Nun venis la sinjoroj. Sinjoro Mason, kiu apogis sin sur
sinjoron Rochester kaj la kuracisto, ŝajnis povi iri sufiĉe facile. 
Ili helpis al li eniri la veturilon; Carter sidiĝis ĉe lia flanko. 
"Gardu lin bone," diris sinjoro Rochester sin turnante al la 
laste nomita, "kaj tenu lin en via domo ĝis li plene rekura- 
ĝiĝis. Post unu aŭ du tagoj mi iros al vi por vidi, kiel marŝas 
lia resaniĝo. Richard, kiel vi sentas vin nun?" 
"La freŝa aero revivigas min, Fairfax!" 
"Carter, ŝovu malsupren la fenestron je lia flanko; estas 
senvente. La freŝa aero ne faros al li malbonon. Fartu bone 
Dick, mia knabo!" 
"Fairfax -" 
"Nu, kio estas?" 
"Prizorgu ŝin -" subite li eksilentis kaj eksplodis en larmojn. 
"Mi faras mian eblon; tion mi faris ĝis nun, tion mi faros 
estonte," li respondis. Poste li fermis la pordeton de la veturilo, kaj la vojaĝantoj forveturis. 
"Ho, Dio volu, ke ĉio tio finiĝu!" ĝemflustris sinjoro Rochester, fermante la pezajn korto-pordojn kaj zorge riglante 
ilin. Farinte tion li per malrapidaj paŝoj kaj droninta en mal- 
ĝojaj pensoj, iris al tiu muro, kiu limigis la frukto-ĝardenon. 
Supozante, ke mia laboro tie estas finita, mi estis reironta 
en la domon; tuj poste tamen mi aŭdis lin voki "Jane!" Tiun 
pordon li estis malferminta kaj staris antaŭ ĝi, ŝajne atendante min. 
"Iru kun mi kelkajn minutojn tien, kie estas freŝe kaj gaje; 
tiu domo estas vera malliberejo. Ĉu ne ankaŭ vi tion opinias?" 
"Al mi ĝi ŝajnas belega kastelo, sinjoro." 
"La fatamorgano de nesperteco blindigas viajn okulojn," li 
respondis. "Kaj vi vidas ĝin tra magia spegulo; vi ne povas
diferencigi, ke la oro estas nura ŝlimo kaj la silkaj drapiroj 
nenio krom araneaĵoj; ke la marmoro estas mizera ardezo kaj 
la multekosta polurita ligno nur forĵetitaj rabotaĵo kaj ordinara arboŝelo. Sed ĉi tie," - kaj dirante tion, li montris la ombroriĉan ĉirkaŭmuritan lokon, kiun ni ĵus eniris - "ĉi tie ĉio 
estas dolĉa, pura kaj vera!" 
Li laŭpaŝis piedvojeton, limigitan de bukso; ĉe unu flanko 
staris pomarboj, pirarboj kaj ĉerizarboj, ĉe la alia bedoj, sur 
kiuj staris ĉiaj malnovmodaj floroj, kiel levkojoj, diantoj, primoloj, trikoloraj violoj miksitaj kun abrotanoj, eglanterioj kaj 
diversaj bonodoraj herboj. Ĉio tio estis freŝa kaj kolorriĉa kiel 
tuta vico de aprilaj pluvegoj, sekvataj de ĉarmeta printempa 
mateno nur povas igi ilin. La suno majeste sin levis super la 
multkolora horizonto kaj ĝia lumo radiis sur la ombroriĉa, 
rose freŝa fruktoĝardeno kaj ties kvietaj padoj sub ĝi. 
"Jane, ĉu vi volas havi floron?" 
Li deŝiris duon-malfermiĝintan rozon, la unuan sur la arbusto, kaj donis ĝin al mi. 
"Dankon, sinjoro." 
"Ĉu vi trovas ĉi tiun sunleviĝon bela, Jane? Ĉu vi ĝojas pro 
ĉi tiu ĉielo kun ĝiaj altaj, lumaj, viglaj nuboj, kiuj disiros kiam 
la tago fariĝos pli varma, kaj pro tiu klara balzama atmosfero?" 
"Certe, sinjoro, mi tre ĝojas pro ili." 
"La pasinta nokto estis stranga, Jane." 
"Jes, sinjoro." 
"Kaj ĝi igis vin pala! - ĉu vi sentis timon, kiam mi lasis vin 
sola kun Mason?" 
"Mi nur timis, ke iu povus veni el la interna ĉambro." 
"Sed vi ja vidis, ke mi fermis la pordon - la ŝlosilon mi
havis en la poŝo. Mi estus devoforgesinta paŝtisto, se mi estus 
lasinta ŝafidon - mian plej amatan ŝafidon - senŝirma kaj 
tiel proksima al la kaverno de la leono; - ne, vi estis tie 
sendanĝere." 
"Ĉu Grace Poole restos ankoraŭ pli longe en ĉi tiu domo, 
sinjoro?" 
"Ho, certe! Sed ne rompu al vi la kapon pro ŝi -ekzilu ŝin 
el viaj pensoj." 
"Tamen nepre ŝajnas al mi, ke via vivo estas en danĝero, se 
ŝi restos en la dorno." 
"Timu nenion, Jane - mi scias kiel gardi min." 
"Ĉu pasis la danĝero, kiun vi timis hieraŭ vespere, sinjoro? 
"Mi povas garantii pri ĝi, kiam Mason estos forlasinta Anglujon. Jane, mia vivo estas vivo sur vulkano, kiu ĉiumomente povas eksplodi, kraĉi fajron kaj engluti min." 
"Sed sinjoro Mason ŝajnas al mi viro facile kondukebla. Via 
influo je li ŝajne estas ĉiopova. Neniam li klopodos kontraŭ- 
stari vin aŭ malutili." 
"Ho ne, neniam Mason kontraŭstaros aŭ intence malutilos - sed nevole li povus neniigi mian vivon aŭ almenaŭ la 
tutan feliĉon de mia vivo per unu senpripensa vorto." 
"Diru do al li sinjoro, ke li estu singarda. Sciigu al li, kion 
vi timas kaj montru al li, kiel li povos eviti la danĝeron." 
Li ridis ironie, rapide prenis mian manon kaj same rapide 
lasis ĝin." 
"Simplanima infano! Kie do estus la danĝero, se mi povus 
fari tion? En unu momento mi neniigus ĝin. De kiam mi konas Mason, - kaj tio estas jam de longe - mi bezonis nur 
diri: "Faru tion," kaj li faris tion. Sed en ĉi tiu okazo mi povas 
ordoni al li nenion, mi ne povas diri al li: "Gardu vin kaj ne
kaŭzu al mi malutilon, Richard," ĉar nepre estas necese, ke li 
neniam eksciu, ke li havas la povon igi min malfeliĉa. Vi estas konfuzita, vi rompas al vi la kapon, kaj ankoraŭ pli multe vi rompos al vi la kapon pro mi. Sed vi estas mia eta, fidela 
amikino, ĉu ne vere, Jane?" 
"Estos al mi ĝojo obei kaj servi vin en ĉio, kio estas honesta." 
"Vere! Mi vidas, ke estas tiel. Mi vidas sinceran, kontenti- 
ĝon en viaj trajtoj, en via teniĝo, en viaj okuloj kaj en via viza- 
ĝo, kiam vi helpas min - kiam vi laboras por mi kaj kun mi 
en ĉio ' kio estas honesta' , kiel vi tiel karakterize diras. Ĉar se 
mi postulus de vi ion malhonestan, mi ne vidus rapidan kuradon nek komplezeman gajecon, nek vivajn rigardojn kaj 
ardajn vizaĝkolorojn. Mia amikino kontraŭe tiam sin turnus 
al mi pala kaj kvieta dirante: ' Ne, sinjoro; tio estas neebla; mi 
ne povas tion fari, ĉar ĝi estas malhonesta' , kaj ŝi restos nemovebla kiel fiksita astro. Nun ankaŭ vi havas potencon je mi 
kaj povus malutili min; sed mi ne kuraĝas montri al vi la lokon, kie mi estas vundebla, ĉar mi timas, ke vi povus trabori 
min malgraŭ viaj fideleco kaj amikeco." 
"Vin minacus neniam danĝero, se vi ne havus pli multon 
por timi de sinjoro Mason ol de mi." 
"Dio donu, ke tiel estu! - Jen, Jane, tie estas laŭbo, ni sidi- 
ĝu." 
La laŭbo estis hedere kovrita arkaĵo en la muro; simpla 
kampara benko staris en ĝi. Sinjoro Rochester sidiĝis kaj lasis por mi lokon ankaŭ sidiĝi. Sed mi restis staranta antaŭ li. 
"Sidiĝu," li diris, "la benko proponas lokon al ni ambaŭ. Ĉu 
vi hezitas sidiĝi ĉe mia flanko? Ĉu ankaŭ tio estas malhonesta, Jane?"
Mi ne respondis, sed sidiĝis. Mi sentis, ke estus malsaĝe rifuzi lian deziron. 
"Kaj nun, mia eta amikino, dum la suno trinkas la roson - 
dum ĉiuj floroj en ĉi tiu malnovmoda ĝardeno ekvivas kaj iliaj 
kalikoj malfermas sin kaj la birdoj sur la kampoj de Thornfield serĉas la nutraĵon por siaj idoj, kaj la diligentaj abeloj 
eklaboras - mi volas paroli al vi pri ' okazo' kaj vi devos klopodi rigardi ĝin via. Unue rigardu min kaj diru, ke vi ne sentas vin malkomforta, kaj ke vi ne timas fari ion malhonestan 
pro tio, ke mi detenas vin de tuja foriro kaj ke vi ne kontraŭ- 
staras." 
"Ne, sinjoro; mi sentas min komforta ĉi tie." 
"Nu, bone, Jane; nun serĉu helpon en via fantazio: - imagu, ke vi plu ne estas bone edukita, tre civilizita knabino, sed 
sovaĝa knabo, kiu en sia juneco havis nur sian propran volon. 
Image iru al fremda, malproksima lando; imagu, ke vi faris tie 
grandan konduteraron, indiferente kian aŭ pro kio, sed eraron, kies sekvoj persekutas vin dum via tuta vivo kaj neniigas 
vian tutan ekziston. Atentu bone, mi ne parolas pri ia krimo; 
ne pri murdo aŭ iu alia kulpo, punebla de la leĝo - ne, mi 
parolas nur pri eraro. 
La sekvoj de via eraro fine fariĝas al vi nesufereblaj; vi uzas 
rimedojn por pli senŝarĝigi vian staton - fakte nekutimajn 
rimedojn, sed ili estas nek kontraŭleĝaj nek kondamnindaj. 
Malgraŭ tio vi estas plej mizera kaj malfeliĉa, ĉar la espero 
jam forlasas vin, kiam via vivo apenaŭ komenciĝis. Via suno 
jam tagmeze mallumiĝis de eklipso, kiu - tion vi certe scias 
- daŭros ĝis la sunmalleviĝo. Amaraj, senĝojaj rememoroj 
iĝis la sola nutraĵo por via animo. Vi vagadas tien-reen, vi ser- 
ĉas ripozon en libervola ekzilo - feliĉon en ĝuoj - nome en
senkoraj, voluptemaj ĝuoj - en ĝuoj, kiuj stultigas la spiriton 
kaj velkigas la senton. Post longaj jaroj de libervola ekziliteco vi reiras hejmen, kun laca koro kaj velkinta animo. Vi konatiĝas kun iu alia - indiferente estas kiel aŭ kie. En tiu fremda estaĵo vi trovas ĉiujn bonajn, brilajn ecojn, kiujn vi serĉis 
dum dudek jaroj sed kiujn vi neniam trovis; ili estas tiel freŝaj, 
tiel sanaj, tiel veraj kaj sen makuloj, sen difektoj. Per tiu konatiĝo vi estas revivigata kaj denove naskita. Vi sentas, ke ree 
feliĉaj tagoj estas venontaj - vin nutras puraj sentoj, noblaj 
deziroj. Vi sentas la deziron rekomenci vian vivon kaj pasigi 
la reston de via vivo en maniero, inda je nemortebla estaĵo. 
Ĉu vi rajtas - por atingi tion - transiri malhelpaĵon, kiu 
metis antaŭ vin la tradicio, kaj kiu reale estas nur malhelpaĵo 
ne sanktigita de via konscienco, nek aprobita de via juĝkapablo?" 
Li haltis kaj atendis mian respondon. Sed kion mi diru? Ho 
kial bona spirito ne aperis por flustri al mi saĝan kaj samtempe kontentigan respondon? - Vana deziro! La okcidenta vento flustris en la pendantajn hederojn, sed neniu kara 
Arielo pruntedonis sian spiron kiel mediuman voĉon, - la 
birdoj kantetis en la arbosuproj, sed kiel ajn dolĉe sonis ilia 
kanteto - ĝi estis nekomprenebla. 
Sinjoro Rochester denove parolis: 
"Ĉu la senripoza, peka, nun tamen ripozserĉanta kaj pentanta viro, rajtas kontraŭstari la opinion de la mondo ligante al si por ĉiam tiun bonan, simpatian, amindan, fremdan 
estaĵon por certigi per tio sian animpacon, la renaskiĝon de 
sia koro?" 
"Sinjoro," respondis mi, "la ripozo de vaganto, la konverto de pekulo neniam estu dependa de proksimulo. Viroj kaj
virinoj mortas. Filozofoj maltrafas pri sia saĝeco, kristanoj sin 
trompas pri sia boneco. Se tiu de vi menciita homo pekis kaj 
suferis, tiam igu lin rigardi pli alten ol al siaj proksimuloj; 
konsolo kaj resanigo por liaj vundoj, forteco por lia konverto venos de supre." 
"Sed la perilo - la perilo! Dio, kiu faras la laboron, elektas 
la perilon. Mi mem estis monduma, senripoza, malŝparema 
viro - tion mi diras senparabole - kaj mi kredas esti trovinta 
la perilon de mia konverto en -" 
Li eksilentis: la birdoj daŭre kantetis; la folioj flustris plue 
super niaj kapoj. Min ekregis mirego kial ankaŭ ili ne haltis 
siajn kantadojn kaj flustradojn por aŭdi tiun interrompitan 
konfeson! Sed ili devus atendi multajn minutojn - ĉar la silentado daŭris tre longe. Fine mi rigardis supren al la hezitanta parolanto: lia vivoplena rigardo estis fiksita sur mia. 
"Malgranda amikino," li diris per tute ŝanĝita voĉo, dum 
ankaŭ ŝanĝiĝis liaj vizaĝtrajtoj, ĝi perdis la seriozecon kaj 
bonecon kaj iĝis malmola kaj sarkasma - "Vi rimarkis miajn 
korajn inklinojn al fraŭlino Ingram: ĉu vi ne kredas, ke ŝi pro 
venĝo kaŭzos mian renaskiĝon, edziniĝante kun mi?" 
Subite li salte leviĝis, rapide iris ĝis la plej malproksima 
fino de la pado, kaj - murmuris kanteton kiam li revenis al 
mi. 
"Jane! Jane!" ekkriis li, haltante antaŭ mi, "la nokta gardado tute paligis vin. Ĉu vi ne malbenas min, ĉar mi malkvietigis vian ripozon?" 
"Ĉu mi malbenas vin? Ne, sinjoro." 
"Donu al mi vian manon por pruvi viajn parolojn. Kiel 
malvarma do estas ĉi tiu malgranda mano! Ĝi estis pli varma
kiam mi tuŝis ĝin hieraŭ vespere apud la pordo de tiu misterplena ĉambro. Jane, kiam vi ree maldormos kun mi?" 
"Tuj kiam mi povos per tio esti utila al vi, sinjoro." 
"Ekzemple en la nokto antaŭ mia edziĝo! Tiam mi certe ne 
estos kapabla dormi. Ĉu vi volas promesi al mi, tiam esti mia 
akompanantino por maldormi kun mi? Kun vi mi povas paroli pri mia amatino: ĉar vi jam vidis ŝin kaj vi ŝin konas." 
"Jes, sinjoro." 
"Ĉu ne vere, Jane, ŝi estas eksterordinara kreitaĵo?" 
"Jes, sinjoro." 
"Longkreska kaj forta - vera fortulino, Jane: longa, bruna, 
kaj bonsana; kun haroj ĝuste kiel la sinjorinoj de Kartago sendube havis. Kara ĉielo! Dent kaj Lynn estas jam en la staloj! 
Iru hejmen tra la arbetaĵo, tra tiu pordeto." 
Dum mi iris laŭ unu vojo, li iris laŭ alia kaj mi aŭdis lin gaje 
diri sur la korto: "Ĉi tiun matenon Mason antaŭis vin ĉiujn, 
li forvojaĝis antaŭ la sunleviĝo. Mi ellitiĝis je la kvara horo 
por adiaŭi lin!"
Ĉapitro XXI. 
Antaŭsentoj estas strangaĵoj! Same simpatioj kaj same 
antaŭsignoj. Kune ili triope estas mistero, kies solvon la 
homoj ankoraŭ ne trovis. Dum mia tuta vivo mi neniam povis 
ridi pri antaŭsentoj; ĉar mi mem rimarkinde spertis ilin. Simpatioj ekzistas same; tion mi certe kredas (ekzemple inter 
longe forestantaj, malproksime loĝantaj parencoj, kiuj jam de 
longe fremdiĝis unu al la alia kaj malgraŭ tio havas simpation, kiuj precize montras la saman originon, kie ili naskiĝis) 
simpatioj, kies efikoj etendiĝas malproksimen trans niaj komprensentoj. Kaj kiom ni scias, antaŭsignoj estas eble la simpatioj ekzistantaj inter la naturo kaj la homoj. 
Kiam mi estis ankoraŭ apenaŭ sesjara knabino, mi aŭdis 
iun vesperon, ke Bessie Leaven diras al Martha Abbot, ke ŝi 
sonĝis pri infaneto, kaj ke tio estas certa antaŭsigno de mizero kaj malfeliĉo por ni mem aŭ por la parencoj. Tiu interparolo verŝajne ne estus fiksinta sin tiel forte en mia memoro, se ne tuj poste okazus io, kio konservis ĝin tie por ĉiam. 
La sekvantan tagon Bessie estis vokita al la mortlito de sia plej 
juna fratino. 
En la lasta tempo tiu interparolo kaj ĝia sekvinta okazintaĵo ofte vekiĝis en mia memoro. Ĉar dum la lasta semajno 
preskaŭ neniu nokto pasis, en kiu mi ne sonĝis pri infaneto. 
Kelkfoje mi lulis ĝin sur miaj brakoj, aŭ mi balancis ĝin sur 
miaj genuoj, ofte mi vidis ĝin ludi per floroj eksterdome en
ĝardeno sur la herbejo, aŭ mi vidis ĝin serĉi multkolorajn 
ŝtonetojn kaj silikojn en bruetanta rivereto. Iun nokton ĝi 
estis ploranta infano, en alia ĝi ridis; jen ĝi flatpremiĝis al mi, 
jen ĝi kun ektimo forkuris de mi. Kian ajn humoron la aperaĵo montris, kiajn ajn vizaĝtrajtojn ĝi havis - ĝi aperis al mi 
en sep sekvaj noktoj, tuj kiam mi fermis la okulojn por dormi. 
Tiu ĉiama revenado de unu sola aperaĵo estis al mi tre malagrabla - tiu stranga revenado de la sama bildo malkvietigis 
min, kaj igis min nervema, kiam proksimiĝis la tempo de enlitiĝo kaj kun ĝi la vizio. Estis la akompano de tiu infan-fantomo, kiu vekis min en tiu luna nokto, kiam mi aŭdis la krion. 
Kaj en la posttagmezo de la sekvanta tago venis al mi servistino kun komisio, ke en la ĉambro de Fairfax estas iu, kiu 
deziras paroli al mi. 
Veninte malsupren, mi vidis viron, kiu atendis min; li 
aspektis kiel ĉambra servisto de eminenta sinjoro; li estis 
funebre vestita kaj la ĉapelo, kiun li havis en la mano, estis 
krepe ĉirkaŭvolvita. 
"Vi eble ne rememoros min, fraŭlino," li diris, ekstarante 
kiam mi eniris, "sed mia nomo estas Leaven; kiam antaŭ ok 
aŭ naŭ jaroj vi estis en Gateshead, mi estis veturigisto de sinjorino Reed; ankoraŭ nun mi estas en ŝia servo." 
"Ho, Robert, estas vi! Kiel vi fartas? Mi memoras vin ankoraŭ tre bone. Vi ja rajdigis min ofte sur la bruna ĉevaleto 
de fraŭlino Georgiana. Kaj kiel fartas Bessie? Vi ja estas edzi- 
ĝinta kun Bessie?" 
"Jes, fraŭlino. Mia edzino estas tre sana. Mi dankas pro la 
interesiĝo; - antaŭ du monatoj ŝi donis al mi refoje infaneton - ni havas nun tri - kaj la patrino kaj la infanoj fartas 
bonege." 
"Kaj ĉu la familio en Gateshead ankaŭ estas sana, Robert?" 
"Mi treege bedaŭras, fraŭlino, ke mi ne povas porti al vi pli 
bonajn sciigojn pri ili, ĉar nuntempe ili fartas tre malbone - 
ili troviĝas en granda malĝojo." 
"Mi esperas, ke neniu el ili mortis," mi diris, montrante lian 
nigran vestaĵaron. Li rigardis la krepon ĉirkaŭ la ĉapelo kaj 
diris: 
"Sinjoro John mortis en Londono antaŭ ok tagoj en sia 
loĝejo." 
"Sinjoro John?" 
"Jes, fraŭlino." 
"Kiel lia patrino eltenas tion?" 
"Nu, sciu fraŭlino Eyre, tio ne estas ordinara malfeliĉo; lia 
vivo estis tre sovaĝa. Dum la lastaj tri jaroj li faris vere strangaĵojn - kaj lia morto estis terura." 
"Mi jam aŭdis de Bessie, ke li malbone kondutis." 
"Ke li malbone kondutis! Li ja ne povis pli malbone konduti! Li ruinigis sian sanon, kaj siajn posedaĵojn li fordiboĉis 
en societo de malvirtaj viroj kaj la plej malbonaj virinoj. Li 
dronis en ŝuldoj kaj fine trafis - en la malliberejon. Dufoje lia 
patrino eligis lin el ĝi, sed apenaŭ li estis libera, li tuj reiris al 
siaj kunuloj kaj malvirtaĵoj. Lia kapo neniam estis forta, tion 
vi scias, kaj la friponoj, inter kiuj li vivis, trompis lin kaj pri- 
ŝtelis en neaŭdita maniero. Antaŭ tri semajnoj li venis en Gateshead kaj postulis, ke la sinjorino cedu al li la tutan bienon. 
Ŝi rifuzis, ĉar pro lia diboĉado kaj ekstravagancoj ŝiaj posedaĵoj jam de longe malpligrandiĝis. Li do reiris Londonon kaj
la lasta, kion ni aŭdis pri li, estis lia mortsciigo. Dio scias, kiel 
li mortis! - La homoj diras, ke li sin mortigis." 
Mi silentis. Tio estis terura sciigo. 
Robert Leaven parolis plie: 
"Sinjorino estis jam longan tempon malsana; ŝi tre dikiĝis, 
sed ne estas sufiĉe forta; kaj la perdo de mono kaj la timo 
antaŭ la malriĉeco preskaŭ ruinigis ŝin. La mortsciigo pri sinjoro John kaj la kaŭzo de lia morto venis tro subite: ĝi kaŭzis 
apopleksion. Dum tri tagoj ŝi povis eligi neniun vorton, sed 
pasintan mardon ŝi ŝajnis iom resaniĝi; estis kvazaŭ ŝi volas 
ion diri, ĉar seninterrompe ŝi faris signojn al mia edzino kaj 
murmuris nekompreneblajn vortojn. Nur hieraŭ matene Bessie povis kompreni, ke ŝi elparolas vian nomon, kaj fine ŝi tre 
klare komprenis, ke ŝi diras: Voku ĉi tien Jane - - voku Jane 
Eyre, mi devas paroli kun ŝi." 
"Bessie tamen ne scias, ĉu ŝi deliris aŭ ĉu eble ŝi celas ion 
alian; sed ŝi ankaŭ diris tion al fraŭlino Reed kaj al Georgiana 
kaj konsilis al ili voki vin. Komence la junaj fraŭlinoj ne volis 
konsenti pri tio; sed ilia patrino iĝis tiel malkvieta kaj tiel ofte 
ŝi kriis: "Jane! Jane! Jane!" ke fine ili konsentis. Hieraŭ mi foriris de Gateshead; kaj volonte mi kunprenus vin kun mi, se vi 
povus esti preta morgaŭ." 
"Jes, Robert, mi estos preta. Ŝajnas al mi, ke estas dezirinde, ke mi iru." 
"Tion mi ankaŭ opinias, fraŭlino; Bessie diris, ke vi tute ne 
rifuzos. Sed vi devos peti forpermeson antaŭ ol iri, ĉu ne?" 
"Certe, kaj mi petos ĝin tuj." Mi kondukis lin en la ĉambron de la servistaro, kaj rekomendinte lin al la zorgoj de la 
edzino de John kaj al la afablaĵoj de John, mi iris serĉi sinjoron Rochester.
Li estis en neniu el la ĉambroj de la teretaĝo, li ne estis sur 
la korto, nek en la staloj, nek en la parko. Mi demandis al sinjorino Fairfax, ĉu ŝi vidis lin; - jes, ŝi kredis, ke li estas en la 
bilardĉambro ludante kun fraŭlino Ingram. Mi tuj rapidis en 
la bilardejon. La interkunpuŝado de la bilardpilkoj kaj la murmurado de voĉoj penetris renkonte al mi. Sinjoro Rochester, 
fraŭlino Ingram kaj la du fratinoj Eshton kaj ties admirantoj 
- ĉiuj vigle okupis sin pri la ludado. Kelkaj minutoj estis necesaj por interrompi la ludadon de tia eminenta societo; miaj 
aferoj estis tamen tiaj, ke ili ne suferis prokraston; mi tial 
alproksimiĝis al mia sinjoro, kiu staris apud fraŭlino Ingram. 
Kiam mi proksimiĝis, ŝi turnis sin kaj ĵetis al mi fieran 
rigardon; ŝiaj okuloj ŝajnis demandi: "Kion do deziras de vi 
tiu ŝteliranta kreitaĵo?" Kaj kiam mi per mallaŭta voĉo diris: 
"Sinjoro Rochester," ŝi faris movon kvazaŭ ŝi sentus grandan 
deziron ordoni al mi tuj malproksimiĝi. Ankoraŭ nun ŝia 
apero kvazaŭ staras antaŭ mi - ŝi estis tiel gracia kaj karakteriza. Ŝi portis matenkostumon el ĉielblua krepo, diafana 
lazurkolora rubando kvazaŭ serpentumis tra ŝiaj harbukloj. 
Kun viva intereso ŝi estis sekvinta la ludadon, kaj kolera fiereco ne povis malbeligi la fierajn trajtojn de ŝia ĉarma vizaĝo. 
"Ĉu tiu persono deziras ion de vi?" ŝi demandis turnante 
sin al sinjoro Rochester. Li sin turnis por vidi, kiu estas tiu 
"persono". - Li faris strangan mienon - unu el siaj maloftaj, 
dusencaj elmontradoj - forĵetis la bilard-bastonon kaj sekvis 
min en la koridoron. 
"Nu, Jane?" li demandis, apogante sin per la dorso al la 
instrueja pordo, kiun li ĵus fermis. 
"Sinjoro, mi venis por peti al vi forpermeson dusemajnan." 
"Pro kio? Kien vi iros?"
"Mi volas viziti malsanan sinjorinon, kiu vokigas min." 
"Kiun malsanan sinjorinon? Kie ŝi loĝas?" 
"En Gateshead, en...shire." 
"En...shire? Tio estas cent mejlojn for de ĉi tie! Kio ŝi do 
estas al vi, por ke vi faru tiel longan vojaĝon pro ŝi?" 
"Ŝia nomo estas Reed, sinjoro; sinjorino Reed." 
"Reed de Gateshead? Mi konis iun Reed de Gateshead, kiu 
estis magistrato." 
"Ŝi estas lia vidvino, sinjoro." 
"Kaj kiujn interrilatojn vi havas kun ŝi? Kiel vi konas ŝin?" 
"Sinjoro Reed estis mia onklo, la frato de mia mortinta patrino." 
"Pro la diablo! Ĉu li estis? Kial vi jam longe ne diris tion al 
mi? Vi ĉiam diris, ke vi ne havas parencojn." 
"Mi havas neniujn, kiuj volis koni min, sinjoro. - Sinjoro 
Reed estas mortinta - kaj lia vidvino forpuŝis min de si." 
"Kial?" 
"Ĉar mi estis malriĉa kaj ŝarĝo por ŝi. Ŝi persekutis min kaj 
malamis." 
"Sed, kiom mi scias, Reed postlasis infanojn. Vi do havas 
ankaŭ kuzinojn kaj kuzojn? Sinjoro George Lynn parolis 
hieraŭ pri iu Reed de Gateshead, kiu, kiel li diris, estas unu el 
la plej grandaj friponoj en Londono; kaj Ingram parolis pri iu 
fraŭlino Georgiana Reed de la sama bieno, fama belulino, kiu 
antaŭ kelkaj jaroj estis multe admirata en Londono." 
"John Reed ankaŭ mortis, sinjoro, li tute ruinigis sin kaj 
duone ruinigis sian familion kaj supozeble li memmortiĝis. - 
Tiu terura sciigo tiel multe trafis lian kompatindan patrinon, 
ke ŝin atakis apopleksio." 
"Kaj kion vi povos fari por ŝi? Sensencaĵo, Jane! Neniam mi
pensus pri tio fari centmejlan vojaĝon por vidi maljunan sinjorinon, kiu eble jam estos mortinta, kiam vi atingos ŝin. 
Krom tio vi ja ĵus rakontis, ke ŝi forpuŝis vin de si." 
"Jes, sinjoro, sed tio okazis antaŭ longa tempo. Tiam la 
interrilatoj estis tute aliaj. Neniam mi sentus ripozon, se mi 
nun malatentus, ŝian deziron." 
"Kiom longe vi forrestos?" 
"Kiom eble plej mallonge, sinjoro." 
"Promesu al mi forresti nur unu semajnon -" 
"Tion mi anticipe ne povas promesi; se mi tion farus, mi 
eble devus rompi la promeson." 
"Sed ĉiuokaze vi revenos; en neniu cirkonstanco decidu 
por ĉiam loĝi ĉe ŝi." 
"Ho ne! Mi revenos, kiam ĉio fariĝis denove bona." 
"Kaj kiu akompanos vin? Vi ja ne povas tute sola vojaĝi 
cent mejlojn." 
"Ne, sinjoro; ŝi sendis al mi sian veturigiston." 
"Fidindan personon?" 
"Jes, sinjoro, li servis jam dek jarojn tiun familion." 
Sinjoro Rochester pripensis. 
"Kiam vi intencas forvojaĝi?" 
"Morgaŭ, jam tre frue, sinjoro." 
"Bone. Sed vi bezonos monon; vi ne povos vojaĝi sen mono kaj mi kredas, ke vi havas nur malmulte. Mi ne pagis al vi 
ankoraŭ vian salajron. Kiom vi posedas ankoraŭ, Jane?" li 
diris ridetante. 
Mi aperigis mian monujon; ĝi estis preskaŭ malplena. 
"Kvin ŝilingojn, sinjoro." 
Li prenis la monujon, ŝutis ĝian tutan enhavon sur sian
manon kaj ridis, kvazaŭ tiu sumeto kaŭzis al li plezuron. Tuj 
poste li eltiris sian monujon: 
"Jen," li diris, oferante al mi monbileton kvindekfuntan, kaj 
li ŝuldis al mi nur dekkvin funtojn. Mi diris, ke mi ne povas 
ŝanĝi ĝin. 
"Vi ja ne bezonas ŝanĝi ĝin, tion vi scias. Ĝi estas via salajro!" 
Mi rifuzis akcepti pli multe ol mi rajtis. Li sulkigis la frunton. Fine li diris kvazaŭ subite lin trafis penso: 
"Jes, jes, vi tute pravas! Estas pli bone ne tuj doni al vi ĉion. 
Posedante kvindek funtojn, vi povus decidi forresti tri monatojn. Jen dek funtoj; ĉu tio sufiĉos?" 
"Jes, sinjoro. Sed vi ŝuldos al mi ankoraŭ kvin." 
"Post via reveno vi ricevos ilin; mi restos via bankiero por 
kvar dek funtoj." 
"Sinjoro Rochester, volonte mi parolus kun vi pri alia afero, se vi havos la tempon." 
"Alia afero? Mi estas scivola aŭdi ĝin." 
"Vi kvazaŭ sciigis al mi, ke post mallonga tempo vi edzi- 
ĝos." 
"Jes, kio poste?" 
"En tiu okazo estos necese, ke Adèle iru lernejon: mi estas 
certa pri tio, ke vi komprenos tiun neceson." 
"Por forigi ŝin de la vojo de mia fianĉino, ĉu ne? ĉar alie ŝi 
malatentos kaj ignoros ŝin? Tiu konsilo estas sendube tre 
saĝa. Jes, jes, Adèle vizitu lernejon; kaj vi sekve sen ĉirkaŭvojo 
devos iri - al la diablo?" 
"Mi esperas, ke ne, sinjoro; sed iel mi devos serĉi alian 
funkcion." 
"Tio ne urĝas!" li kriis akravoĉe dum distordiĝis liaj vizaĝ-
trajtoj, kiuj esprimis ion komikan kaj samtempe ion tragikan. 
Poste li rigardis min kelkajn minutojn. 
"Supozeble la maljuna sinjorino Reed kaj ŝiaj filinoj klopodos havigi al vi funkcion, ĉu ne?" 
"Ne sinjoro. Miaj interrilatoj kun miaj parencoj ne estas 
tiaj, ke mi havos la rajton ricevi de ili favorojn. Sed mi anoncos en la ĵurnaloj." 
"Vi supreniros la piramidojn de Egiptujo!" li grumblis. 
"Sed anoncu do je via propra danĝero! Mi vere deziris, ke mi 
donus al vi nur unu funton, anstataŭ dek. Redonu al mi naŭ 
funtojn, Jane; mi bezonas ilin." 
"Bezonu ilin, sinjoro," mi respondis dum mi metis la 
manojn kun la monujo malantaŭ min. "Sub neniu cirkonstanco mi povos forvojaĝi sen tiu mono." 
"Malgranda avarulino!" li diris, "vi vere rifuzas al mi tiun 
monpeton! Donu al mi kvin funtojn, Jane." 
"Eĉ ne kvin ŝilingojn, eĉ ne kvin pencojn." 
"Montru al mi ankoraŭfoje la monon." 
"Ne sinjoro, vi ne estas fidinda." 
"Jane!" 
 "Sinjoro?" 
"Promesu al mi unu aferon." 
"Mi promesos al vi ĉion, sinjoro, kion mi povus plenumi." 
"Ne anoncu: sed konfidu al mi la taskon serĉi funkcion por 
vi. Mi sufiĉe frue trovos ĝin." 
"Tion mi volonte promesos, sinjoro, kondiĉe ke vi viaflanke promesos al mi zorgi pri tio, ke mi kaj Adèle estos feliĉe 
eksterdome, antaŭ ol via juna edzino ĝin eniros." 
"Tre bone, tre bone! Interkonsentite! Vi do forvojaĝos 
morgaŭ?"
"Jes, sinjoro, jam tre frue." 
"Ĉu vi subeniros hodiaŭ posttagmeze en la salonon?" 
"Ne, sinjoro. Mi devos pretigi miajn vojaĝaferojn." 
"Tial ni jam nun devos adiaŭi unu la alian por mallonga 
tempo?" 
"Tion mi supozas, sinjoro." 
"Kaj kiel kondutas homoj, kiuj adiaŭas sin reciproke, Jane? 
Instruu min pri tio, ĉar mi ne bone komprenas tion." 
"Ili diras: Adiaŭ, aŭ iun alian vorton, se ili preferas ĝin." 
"Diru ĝin do." 
"Fartu bone dum tiu tempo, sinjoro Rochester." 
"Kaj kion mi devas diri?" 
"Tion saman, se vi volas, sinjoro." 
"Fartu bone dum tiu tempo, fraŭlino Eyre! Kaj tio estas 
ĉio?" 
"Jes." 
"Laŭ mia opinio tio sonas seke kaj malamike kaj malvarme 
kaj senkore. Mi dezirus ion alian: malgrandan aldonon al tiu 
ceremonio. Ekzemple doni al si reciproke la manon -; sed 
ne, - ankaŭ tio ne kontentigus min. Vi do volas nenion alian 
krom diri al mi adiaŭ, Jane?" 
"Tio sufiĉas, sinjoro; unu sola vorto enhavas ofte pli multan korecon ol multaj aliaj!" 
"Eble! Sed ĝi tamen sonos sensignife kaj malvarme, tiu - 
adiaŭ!" 
"Kiom longe li restos ankoraŭ tie staranta kun la dorso 
apogita al la pordo?" mi demandis min, "mi volonte komencus la pakadon." 
La maten-sonorilo eksonoris kaj subite, dirante plu nenion 
li forpafiĝis tra la pordo. Tiun tagon mi lin ne revidis kaj la
sekvantan matenon mi jam longe estis survoje, antaŭ ol iu en 
la domo ellitiĝis. 
En posttagmezo la unuan de majo mi atingis la parkon de 
Gateshead. Estis je la kvina horo. Antaŭ ol eniri la sinjoran 
domon, mi eniris la dometon de Leaven apud la parko. Ĝi 
estis eksterordinare pura kaj beleta. Antaŭ la arkitekturaj 
belaj fenestroj pendis malgrandaj blankaj kurtenoj; la planko estis senmakula; la fajrujo kaj la fajroprenilo estis brile 
poluritaj kaj gaje la fajro flamis. Bessie sidis apud la fajrujo kaj 
suĉigis sian nove naskiton kaj Robert ludis kviete kun sia fratineto en angulo de la ĉarma ĉambro. 
"Dio vin benu! - mi ja sciis, ke vi venos!" kriis sinjorino 
Leaven dum mi eniris. 
"Jes, Bessie," mi diris post kiam mi ĉirkaŭbrakis ŝin, "kaj 
espereble mi ne venas tro malfrue! Kie nun fartas sinjorino 
Reed? - ĉu ŝi vivas ankoraŭ?" 
"Jes, ŝi vivas ankoraŭ; kaj parte rericevis sian konscion. La 
doktoro diras, ke tiu stato povas daŭri ankoraŭ unu aŭ du 
semajnojn; sed resaniĝon ni ne povas atendi." 
"Ĉu ŝi antaŭ nelonge denove vokis min?" 
"Hodiaŭ matene ŝi parolis pri vi kaj deziris, ke vi venu. Sed 
nun ŝi dormas. Almenaŭ ŝi dormis, kiam mi antaŭ dek 
minutoj estis en ŝia domo. En la lastaj tagoj ŝi preskaŭ seninterrompe la tutan posttagmezon kuŝas en speco de letargio 
kaj nur rekonekscias je la sesa aŭ sepa horo. Ĉu vi volas ripozi 
ĉi tie unu horon, fraŭlino? Mi poste iros kun vi al ŝi." 
Robert eniris, kaj Bessie kuŝigis la dormantan infanon en 
la lulilon por salute renkonti lin. 
Poste ŝi insistis pri tio, ke mi demetu mian ĉapelon kaj trinku tason da teo; ĉar mi aspektas tiel laca kaj pala, ŝi diris. Mi
estis ĝoja kaj danke akceptis ŝian inviton. Same nekontraŭstareble kiel mi lasis min senvestigi de ŝi, kiam mi estis ankoraŭ 
infano, mi ankaŭ nun konsentis, ke ŝi forprenu de mi miajn 
vojaĝ-vestaĵojn. 
Kiel denove vidiĝis la iama tempo en mia rememoro, kiam 
mi rigardis ŝiajn agemajn multmovecojn! Ŝi metis la plej 
bonan porcelanan teservicon sur la tablon, tranĉis la buterpanojn, rostis kuketon kaj donis jen al la malgranda Robert 
jen al la malgranda Jane frapeton aŭ puŝegon - ĝuste kiel ŝi 
donis ilin al mi en la pasintaj tagoj. Bessie estis konservinta 
ne nur sian vivan karakteron, sed ankaŭ la rapidecon de siaj 
piedoj kaj sian plaĉan vizaĝon. 
Kiam la teo estis preta, mi estis sidiĝonta ĉetable, sed per 
sia kutima ordona voĉtono ŝi diris al mi, ke mi restu kviete 
sidanta. Ŝi daŭrigis: "Mi volas servi al vi dum vi sidas apud la 
fajrujo"; poste ŝi metis antaŭ min etan, rondan tablon kun 
taso kaj telero plena de rostitaj buterpanoj; same kiel ŝi prizorgis min en pasintaj jaroj, per iel sekrete akirita frandaĵo, 
kiam mi sidis en mia infanseĝo. Ridetante mi obeis, kiel en 
pasintaj tagoj. 
Ŝi volis scii, ĉu mi estas feliĉa en Thornfield Hall, kaj mi 
rakontu al ŝi, kia estas tie la dommastrino. Kiam mi diris, ke 
Thornfield havas nur dommastron, ŝi volis scii, ĉu li estas 
aminda kaj bona kaj ĉu mi ŝatas lin. Mi rakontis al ŝi, ke reale 
li estas malbela viro, sed entute ĝentlemano, ke li agas al mi 
tre bone kaj ke mi sentas min tie feliĉa. Plue mi priskribis al 
ŝi la ĝojan societon, nun troviĝantan en Thornfield Hall, kaj 
Bessie aŭskultis tiun detalon kun granda atento, ĉar ĉio tio tre 
interesis ŝin. 
Dum tiuj interparoloj unu horo rapidege pasis. Bessie
reportis al mi miajn ĉapelon kaj ŝalojn kaj kondukate de ŝi, mi 
eliris la dometon por direkti min al la sinjora loĝejo. Ankaŭ 
akompanate de ŝi mi antaŭ ĉirkaŭ naŭ jaroj laŭiris la piedvojon, kiun mi nun laŭiris. En malluma, nebula, sovaĝa mateno de januaro mi estis forlasinta la malamikan loĝejon kaj 
tion mi faris kun senespero kaj ĉagrenplena koro - kun sentoj de ekzilito kaj malbenito - por serĉi malvarman havenon 
en Lowood: en tiu malproksima kaj por mi nekonata restadejo. La sama malamika domo jen denove leviĝis antaŭ mi. 
Ankoraŭ ĉiam miaj perspektivoj estis dubaj, ankoraŭ ĉiam 
mia koro doloris al mi kaj ankoraŭ mi estis la soleca vagantino sur ĉi tiu tero; sed mi fidis min mem kaj mian propran 
forton; la timon antaŭ la subpremado mi ne sentis plu. La 
profundaj vundoj, kiujn en la tagoj de mia infaneco oni estis 
kaŭzinta al mi, estis nun resaniĝintaj; la flamo de mia venĝosentoj estingiĝis. 
"Unue vi devos iri en la matenmanĝejon; la junaj fraŭlinoj 
eble estos tie." 
Post momento ni estis en tiu ĉambro. 
Ĉiuj mebloj staris ankoraŭ sur la sama loko, kiel tiun matenon, kiam la unuan fojon mi tie estis prezentita al sinjoro 
Brocklehurst; la tapiŝo, sur kiu mi tiam staris, kuŝis ankoraŭ 
antaŭ la fajrejo. Kiam miaj rigardoj ŝvebis laŭlonge de la libroŝranko kun ĝia enhavo, estis al mi, kvazaŭ tiuj du verkoj de 
Bewick: "La birdoj de Anglujo", staras ankoraŭ sur sia malnova loko sur la tria breto, kaj "La vojaĝoj de Guliver" kaj "Mil 
kaj unu noktoj" staris super ili kiel antaŭe. La senvivaj objektoj restis tute sen ŝanĝo, sed la homoj estis ĝis nerekoneblo 
aliiĝintaj. 
Mi vidis antaŭ mi du junajn personojn; unu estis tre alta,
eble tiel alta kiel fraŭlino Ingram, tre maldika kun pala vizaĝo 
kaj akraj trajtoj, ion asketan karakterizis ŝia rigardo, kion 
montris ankoraŭ pli multe la eksterordinare simpla nigra lana 
vesto kun glata robo, blanka tola kolumo, rekte el la frunto 
kombitaj haroj kaj monaĥina ornamaĵo, konsistanta el ebona perlaro kun pendanta granda krucifikso. Sen iu dubo, ŝi 
nepre estis Eliza, kvankam la longforma, pala vizaĝo malmulte similis tiun de la iama Eliza. 
Kaj same sen dubo tiu alia nepre estis Georgiana, sed ne 
tiu, kiun mi povis memori, tiu gracilonga, blonda dekunujara 
knabino. 
Ĉi tiu estis plenkreska fraŭlino en sia plena florado, blanka kaj delikata kiel vakso, kun regulaj vizaĝtrajtoj, bluaj okuloj kaj buklaj flavaj haroj. Ankaŭ ŝi portis nigran veston; la 
formo de tiu vesto tamen estis tiel diversa de tiu de ŝia fratino - tiel pli laŭmoda kaj gracia - ke ĝi aspektis same moderna kiel la alia aspektis puritana. 
Ambaŭ fratinoj havis unu vizaĝtrajton simila al tiu de la 
patrino, sed nur unu solan. La maldika, pala pli aĝa filino 
havis la elstarantajn okulojn, - la floranta, bela, malpli aĝa 
havis ŝian mentonon kaj ŝiajn makzelojn, - eble la linioj estis 
iom pli molaj, tamen ili akrigis la alie tiel petorŝercan, ĉarman 
vizaĝon. 
Kiam mi iris al la du fratinoj, ili leviĝis por diri al mi bonvenon, kaj ambaŭ alparolis min kiel fraŭlinon Eyre. La saluto de Eliza estis elparolata en mallonga, abrupta maniero, kaj 
dume ŝia vizaĝo eĉ ne montris rideton. Post la reciproka saluto ŝi residiĝis, direktis siajn rigardojn sur la fajrejon kaj ŝajnis 
ne plu rimarki mian ĉeeston. Georgiana kontraŭe aldonis al 
sia: "Kiel vi fartas?" kelkajn pluajn ĉiutagajn rimarkojn pri
mia vojaĝo, pri la vetero kaj tiel plu. Ŝi parolis kun malrapida, tirtona kartava voĉo kaj dume per siaj rigardoj oblikve 
observis min de la kapo ĝis la piedoj; jen ŝi kvazaŭ ekzamenis la faldojn de mia bruna merinosa peltmantelo, jen ŝiaj 
okuloj ripozis sur mia tre simpla vojaĝĉapelo. Junaj fraŭlinoj 
en rimarkinda maniero kutimas sciigi al iu alia, ke ili rigardas 
tiun kiel stultulon, ne uzante por tio unu solan vorton. Io fiera 
en la rigardo, io malvarma en la eksteraĵo, io indiferenta en 
la voĉtono, sufiĉe klare esprimas ŝiajn opiniojn rilate al tio, 
kaj ili ne bezonas specialajn malĝentilajn vortojn aŭ agadojn 
por kompromiti sin mem. 
Mokrideto, ĉu kaŝita ĉu malkaŝita ne plu faris sur min la 
impreson, kiun alie ĝi kutimis fari. Tiel sidante tie inter miaj 
kuzinoj, mi estis mirigita pri la indiferenteco, kiun al mi kaŭ- 
zis la kompleta malatento de unu kaj la duone sarkasma ĝentileco de la alia. Eliza ne estis kapabla humiligi min, Georgiana ne povis ĝeni mian trankvilecon. 
Mi vere havis aliajn aferojn por pripensi. Dum la lastaj monatoj min regis sentoj, kiuj estis tiom pli potencaj ol kiuj ajn 
kapablaj veki ilin -, tial la mienoj de ĉi tiuj du fraŭlinoj ne 
povis ĝojigi nek malĝojigi min. 
"Kiel nun fartas sinjorino Reed?" mi baldaŭ demandis, 
kviete rigardante Georgianan en la vizaĝon; ĉi tiu ŝajnis esti 
devigata bridi tiun rektan demandon kiel tute nepermesitan 
liberecon. 
"Sinjorino Reed? Ho! vi celas mian patrinon! Ŝi fartas tre 
malbone. Mi kredas, ke vi ne povos vidi ŝin hodiaŭ vespere." 
"Mi estus al vi tre danka, se vi bonvolus supreniri al ŝi por 
sciigi, ke mi alvenis."
Georgiana videble ektimis kaj larĝe, sovaĝe malfermis siajn 
bluajn okulojn. 
"Mi scias, ke ŝi nepre deziras vidi min," mi parolis plue, 
"kaj mi ne volonte pli prokrastus la plenumon de tiu deziro 
ol estas absolute necese." 
"Patrino ne volas esti ĝenata vespere," rimarkis Eliza. Baldaŭ poste mi leviĝis, kviete neinvitite demetis mian ĉapelon 
kaj miajn gantojn kaj diris, ke mi volas iri al Bessie - kiu 
supozeble estas en la kuirejo - por peti ŝin informiĝi, ĉu sinjorino Reed dezirus vidi min ankoraŭ tiun vesperon. Mi iris, 
kaj trovinte Bessie kaj sendinte ŝin kun mia komisio, mi 
daŭrigis miajn aranĝojn. 
Ĝis tiu tempo mi ĉiam kutimis retiri min post ĉiu arogantaĵo; se antaŭ unu jaro oni estus ricevinta min kiel hodiaŭ en 
Gateshead, mi jam estus elirinta el domo; sed nun mi subite 
vidis, ke tio estus tre malsaĝa ago. Mi estis farinta pli ol centmejlan vojaĝon por vidi mian onklinon kaj devis resti ĝis ŝi 
resaniĝis aŭ - estis mortinta. Mi ne atentis la fierecon kaj la 
malsaĝecon de ŝiaj filinoj - kaj sentis min antaŭ ili tute sendependa. 
Mi tial direktis min al la mastrumistino, postulis de ŝi, ke 
ŝi montru al mi ĉambron kaj diris, ke verŝajne mi restos kiel 
gastino en la domo, portigis mian kofron en mian ĉambron 
kaj poste supreniris. 
Sur la ŝtuparo min renkontis Bessie. 
"Mastrino estas vekiĝinta," ŝi diris. "Mi rakontis al ŝi, ke vi 
alvenis; venu kaj ni vidos, ĉu ŝi rekonos vin." 
Mi ne bezonis kondukiston al la bone konata ĉambro. Kiel 
ofte en pasintaj tagoj mi estis tien vokita por ricevi riproĉon 
aŭ punon. Mi antaŭiris Bessie kaj singarde kaj senbrue malfermis la pordon. La lampon sur la tablo kovris ŝirmilo. La 
vasta lito kun la sukcenkoloraj kurtenoj staris tie kiel en 
pasintaj jaroj. Jen staris ankaŭ la tualeta tablo, la brakseĝo kaj 
la piedbenketo, sur kiu mi pli ol centfoje estis kondamnita 
genui. Kiel ofte mi devis tie peti pardonon pro pekoj, kiujn mi 
ne faris. Mi rigardis en certan angulon kaj atendis jam vidi tie 
la konturojn de iam tiel timita vergo, kiu kutimis spione 
observi min kaj atendi la okazon elsalti kiel malica koboldo 
por salteti sur miaj dorso aŭ brakoj. 
Mi proksimiĝis al la lito; mi flankentiris la kurtenojn kaj 
kliniĝis super la alte amasiĝintaj kusenoj. 
Tre bone mi memoris la vizaĝon de sinjorino Reed kaj 
diligente serĉis la konatajn trajtojn. Estas vere feliĉe, ke la 
ĉion-kvietiganta tempo ankaŭ sufokas la venĝdeziron kaj plimildigas la inspirojn de kolero kaj abomeno: de ĉi tiu virino 
mi estis foririnta kun amara koro kaj malamo, nun mi reiris 
al ŝi kun neniu alia sento ol speco de kompato pro ŝiaj grandaj suferoj, kaj interna deziro pardoni ĉiun malbonon kaj por 
forgesi - por reamikiĝi kaj premi ŝian manon kiel amikino. 
La konata vizaĝo estis tie: malhela, severa, senkompata kiel 
ĉiam antaŭe - tiuj karakterizaj okuloj, kies rigardon nenio 
kapablis moligi - tiuj okuloj, kiuj antaŭe fulme sendis al mi 
nur malamon kaj koleron kaj minacojn! Kiel vekiĝis la memoro al la angoro kaj al la mizero de mia juneco, kiam mi revidis tiujn akrajn vizaĝtrajtojn! Tamen mi kliniĝis super ŝi kaj 
kisis ŝin. 
Ŝi suprenrigardis al mi. 
"Ĉu estas Jane Eyre?" ŝi demandis. 
"Jes, onklino Reed. Kiel vi nun sentas vin, kara onklino?" 
Iam mi ĵuris, ke neniam plu mi nomos ŝin onklino. Sed
rompon de tiu ĵuro mi ne rigardis kiel pekon en tiu momento. Miaj fingroj ĉirkaŭprenis la manon, kiu kuŝis sur la litokovrilo: se ŝi estus preminta mian, mi sentus varman kaj 
koran ĝojon. Sed nesentemaj karakteroj ne facile moliĝas, kaj 
naturaj antipatioj ne estas baldaŭ neniigeblaj. Sinjorino Reed 
fortiris sian manon kaj kiam ŝi deturnis de mi sian vizaĝon, 
ŝi faris la rimarkon, ke la vespero estas tre varma. Kaj refoje 
ŝi rigardis min, tiel frostige malvarme, ke tuj mi sentis kiel ŝiaj 
opinioj rilate al mi ne ŝanĝiĝis kaj restos neŝanĝeblaj. Ŝiaj 
ŝtoniĝintaj okuloj, kiuj neniam malsekiĝis de larmoj kaj 
neniam ardis pro koreco, klare montris al mi, ke ŝi firme decidis rigardi min ĝis sia lasta elspiro kiel malbonan estaĵon; ĉar 
kredi min bona ne kaŭzus al ŝi plezuron - tio kontraŭe kaŭ- 
zus al ŝi humiligon. 
Mi sentis doloron, poste min ekregis kolereto kaj fine mi 
decidis venki ŝin - estiĝi ŝia mastrino malgraŭ ŝia malmola 
karaktero kaj malgraŭ ŝia forta volo. Larmoj venis al mi en la 
okulojn, kiel en la tagoj de mia infaneco - sed mi repremis 
ilin al sia fonto. Poste mi metis seĝon ĉe la kapa parto de la 
lito. Mi sidiĝis kaj kliniĝis super la kuseno. 
"Vi vokigis min," mi diris, "kaj nun mi estas ĉi tie; kaj mi 
intencas resti ĉi tie, ĝis mi vidis, ke via sanstato pliboniĝis." 
"Ho, kompreneble! Ĉu vi parolis kun miaj filinoj?" 
"Jes." 
"Nun diru al ili, ke mia deziro estas restigi vin ĉi tie, ĝis mi 
povos paroli kun vi pri kelkaj aferoj kuŝantaj sur mia animo. 
Hodiaŭ vespere estas tro malfrue por fari tion, kaj estos al mi 
tro malfacile bone memori kaj pripensi ĉion tion. Sed ion mi 
deziras tuj diri - kio do ĝi estas? - -" 
Ŝia vaganta rigardo kaj la aliiĝinta voĉo klare montris al mi,
kiel multe la neniigo de ĉi tiu, antaŭe tiel fortika korpo, jam 
progresis. Malkviete ŝi moviĝis tien kaj reen dum ŝiaj fingroj 
tiretis la litkovrilon. Mia brako, kuŝanta sur la kapkuseno, 
klopodis kvietigi ŝin. Tuj ŝi koleretiĝis. 
"Forigu de mi la manon!" ŝi diris, "ne ĉagrenetu min tiel 
tenante la litkovrilon! Ĉu vere vi estas Jane Eyre?" 
"Mi estas Jane Eyre." 
"Kun tiu infano mi havis pli multan penon kaj pli grandan 
ĉagrenon ol povus kredi kiu ajn. Estis terure ŝovi sur min tian 
ŝarĝon! Kaj kiom da ĉagreno ŝi kaŭzis al mi ĉiutage kaj ĉiuhore pro sia nekomprenebla karaktero, pro siaj ekboloj de 
kolero kaj siaj nenaturaj, seninterrompaj spionadoj kaj subaŭskultoj rilate al ĉio, kion ni faris! Mi povas certigi, ke iun 
tagon ŝi parolis al mi kiel frenezulino - kiel vera diablo - 
neniu infano iam aspektis aŭ parolis kiel ŝi! Neniu infano! Mi 
tiel ĝojis, kiam fine mi seniĝis de ŝi. Kion do oni faris el ŝi en 
Lowood? Tie la febro eksplodis kaj multaj, multaj lernejanoj 
mortis. Sed ŝi - ŝi ne mortis. Malgraŭ tio mi diris, ke ŝi estas 
mortinta! Ho kiel arde mi nun deziras, ke vere ŝi mortus!" 
"Stranga deziro, sinjorino Reed! Kial do vi tiel ŝin malamas?" 
"Ĉiam mi malamis ŝian patrinon, ĉar ŝi estis la sola fratino de mia edzo kaj li amis ŝin kun grandega amo. Li kontraŭstaris, ke la familio forrifuzu ŝin, kiam ŝi faris tian abomenan mezaliancon. Kaj kiam venis la sciigo pri ŝia morto, li 
ploris kiel malsaĝulo. Li nepre volis, ke la infano estu transportata al li, kvankam mi petegis lin, ke li enpensionigu ĝin 
kaj pagu por la edukado. Mi jam ŝin malamis, kiam miaj okuloj ŝin vidis por la unua fojo - ŝi estis malsaneta, plorema, 
mizera infano! Tutajn noktojn ŝi kutimis kuŝi en sia lulilo
daŭre plorante - ŝi ne ploris kore kaj forte kiel aliaj infanoj 
- ne, ŝi ĝemadis kaj bleketis. Reed ŝin kompatis. Li ofte karesis kaj kvietigis ŝin, kvazaŭ propran infanon, li eĉ sin okupis 
pri ŝi pli multe ol pri siaj propraj, kiam tiuj estis samaĝaj. 
Ankaŭ li klopodis, ke miaj infanoj kondutu amike al la malgranda almozulino; sed ili ne povis ami ŝin kaj li koleretiĝis, 
kiam ili montris siajn malestimon kaj malŝaton. En sia lasta 
malsano li konstante portigis ŝin al sia lito kaj horon antaŭ sia 
morto li igis min ĵuri sanktan ĵuron, ke mi ĉiam vartos kaj 
restigos ĉe mi la kreitaĵon. Prefere mi estus preninta sur min 
la vartadon de infano el la malriĉulejo: sed Reed estis tiel malforta laŭ karaktero. John tute ne estas simila al sia patro - kaj 
pro tio mi ĝojas: John estas simila al mi kaj al miaj fratoj - li 
estas vera Gibson. Ho, mi dezirus, ke li ne plu turmentu min 
per petoj pri mono! Mi posedas plu nenion por doni al li: ni 
malriĉiĝas! Mi devis eksigi la duonon de la servistoj kaj devos 
fermi parton de la domo aŭ tute ludoni ĝin. Sed mi ne povas 
decidi fari tion - kaj tamen, kiel do ni vivos plu? Du trionoj 
de miaj enspezoj estas bezonataj por pagi la procenteg-ŝuldojn. John terure hazardludas kaj konstante malgajnas, la 
kompatindulo! Li estas ĉirkaŭata de nuraj sentaŭguloj kaj ŝtelistoj. John tute ruiniĝas - li aspektas terurige - mi hontas, 
vidante lin." 
Nun ŝin ekregis terura ekscitiĝo. 
"Mi kredas, ke estas pli bone foriri de ŝi nun," mi diris al 
Bessie, kiu staris ĉe la alia flanko de la lito. 
"Eble tio estas pli bona, fraŭlino; sed en la vespero ŝi ofte 
tiel parolas - matene ŝi ofte estas multe pli kvieta." 
Mi leviĝis. 
"Restu! " kriis sinjorino Reed. "Mi havas ankoraŭ ion alian
por diri. Li minacas min - senĉese minacas, ke li mortigos 
sin. Kaj kelkfoje mi sonĝas. ke mi vidas lin kun granda vundo en la kolo aŭ kun sangmakulita, terurita, malpura vizaĝo. 
Strangaj aferoj al mi okazas kaj mi estas en granda mizero. 
Sed kio estas farota? Kie mi prenos la monon?" 
Bessie klopodis decidigi ŝin, ke ŝi prenu retrankviligan medikamenton; kaj post multaj klopodoj ŝi sukcesis. Tuj poste 
sinjorino fariĝis pli kvieta kaj dronis en duondormo. Mi lasis 
ŝin sola. 
Pasis pli ol dek tagoj antaŭ ol ŝi donis al mi denove la okazon paroli kun ŝi. Daŭre ŝin atakis deliro aŭ la etargio kaj la 
doktoro malpermesis ĉion, kio povus dolori ŝin. Intertempe 
mi interrilatis kiel eble plej bone kun Eliza kaj Georgiana. 
Komence ili vere estis tre indiferentaj al mi. Eliza konstante 
sidis kaj kudris, skribis aŭ legis, tute ne parolante al mi nek 
al sia fratino. Georgiana dum horoj parolis sensencaĵon al sia 
kanarieto, tute ne atentante min. Sed mi estis decidinta zorgi pri distriĝo kaj amuzaĵoj, tial mi estis kunportinta mian 
pentraĵ-ilaron kaj ne enuis. 
Kun multaj penikoj kaj kelkaj folioj da papero mi sidiĝis 
apud fenestro kaj pentris fantazi-vinjetojn, kiuj prezentis 
ĉiajn scenojn: mi pentris vidaĵon de la maro inter du ŝtonegoj; leviĝantan lunon kaj ŝipon pasantan la ruĝ-helan diskon; 
grupon da kanoj kaj akvoliliojn, super kiuj sin levis la kapo de 
lotuso kun sur ĝi sidanta najado; elfon, kiu sub girlando de 
sovaĝaj rozoj elrigardas el nesto de akcentoro. 
Iun matenon mi komencis skizi vizaĝon, sed ne sciis kian. 
Mi prenis molan, nigran penikon, igis ĝin pinta kaj komencis diligente labori. Baldaŭ sur la papero staris larĝa, elstaranta frunto, la linioj de la vizaĝo estis akraj kaj angulformaj. La
konturoj faris al mi plezuron kaj miaj fingroj vigle moviĝis 
por aldoni la ceterajn trajtojn. Akre konturiĝantaj, horizontalaj brovoj devis esti metataj sub tiu frunto; poste sekvis belforma nazo kun rekta dorso kaj larĝaj nazaloj, kaj granda sed 
moviĝebla buŝo; dika mentono kun sulko en la mezo; poste 
mi desegnis nigrajn vangharojn kaj nigrajn kapharojn. Kaj 
fine la okulojn. Ĝis nun mi ne estis desegninta ilin, ĉar ili bezonis la plej grandan atenton. Mi desegnis ilin grandaj kaj 
donis al ili belan formon; la okulharoj fariĝis longaj kaj malhelaj, la irisoj brilaj kaj grandaj. "Ĝi estas bona, sed tute ne 
simila," mi pensis, atente rigardante la portreton; "mankas al 
ĝi la forteco kaj la spirito;" kaj mi malheligis la ombrojn, por 
ke la helaj lokoj pli klare sin montru - kelkaj sukcesplenaj 
penikotuŝoj mirinde efikis. Jen mi havis antaŭ mi la vizaĝon 
de amiko. Kaj estis al mi tute indiferente, ke la du fraŭlinoj 
turnis al mi la dorson. Mi rigardis la desegnaĵon kaj senvole 
ridetis pro la simileco. Mi kvazaŭ dronis en ĝi kaj estis kontenta. 
"Ĉu tio estas la portreto de iu, kiun vi konas?" demandis 
Elisa, kiu nerimarkite alproksimiĝis al mi. 
Mi respondis, ke ĝi estas nura fantaziaĵo, kaj rapide ŝovis 
la desegnaĵon sub kelkajn aliajn foliojn. Kompreneble mi 
mensogis: ĝi estis tre simila portreto de sinjoro Rochester. Sed 
tio ne estis ŝia afero. Tio estis afero, kiu tuŝis nur min. Ankaŭ 
Georgiana venis por rigardi la portreton. La aliaj desegnaĵoj 
multe plaĉis al ŝi, sed la portreton ŝi nomis "malbelega viro". 
Ambaŭ ŝajnis miri pro mia lerteco. Mi proponis ankaŭ desegni ilian portreton kaj ĉiu pozis tiucele. Poste Georgiana alportis al mi sian albumon. Mi promesis al ŝi akvarelon kaj per tio 
ŝi fariĝis bonhumora. Ŝi proponis al mi promenadon en la
parko. Apenaŭ ni estis du horojn eksterdome, ni jam tre 
intime interparolis. Ŝi rakontis al mi pri brila vintro, kiun ŝi 
pasigis en Londono antaŭ du jaroj, ŝi rakontis pri la admiro, 
kiun ŝi ĝuis, kaj eĉ aludis grandan faritan venkon. En la posttagmezo kaj en la vespero ŝi denove parolis pri tio kaj eĉ pli 
klare; ŝi ripetis kelkajn korajn interparolojn, priskribis al mi 
kelkajn sentimentalajn scenojn; per unu vorto, ŝi improvizis 
en tiu tago aron da noveloj de la fantazia vivo por amuzi min 
... Ĉiutage ŝi rakontis al mi ion novan, tamen ĉiam pri tiu 
sama temo, koncerne sin mem, ĉiam rilate al ŝiaj amo kaj kordoloro. Strange estis, ke neniam ŝi parolis per unu vorto pri 
la malsano de sia patrino, pri la terura morto de sia frato kaj 
pri la malĝojaj cirkonstancoj de la familio. - Ŝajnis, ke ŝia 
animo nur sin okupis pri la rememoro al malaperinta feliĉo 
kaj al la espero de estontaj distraĵoj. Ĉiutage ŝi pasigis ĉirkaŭ 
kvin minutojn en la ĉambro de sia malsana patrino, krom tio 
ŝi ne atentis ŝin. 
Eliza parolis malmulte; ŝajne ŝi ne havis la tempon interparoli kun mi. Neniam mi vidis pli laboreman personon. Malgraŭ tio estus malfacile diri, kion fakte ŝi faris, aŭ pli bone 
dirite, kio estis la rezulto de ŝia laboremo. Ŝi havis vekhorlo- 
ĝon, kiu ĉiumatene vekis ŝin tre frue. Mi ne scias pri kio ŝi 
okupis sin antaŭ la matenmanĝo; post ĝi ŝi dividis sian tempon tre regule kaj ĉiu horo estis destinita al difinita tasko. 
Trifoje ĉiutage ŝi studis en malgranda libro, pli atente rigardinte ĝin mi rimarkis, ke ĝi estas "ĝenerala preĝaro". Foje mi 
demandis al ŝi en kio sin kaŝas la forta allogado de tiu libro 
kaj ŝi respondis: En la liturgio. Tri horojn ŝi pasigis stebante 
la borderon de kvarangula tuko, sufiĉe granda por utili kiel 
tapiŝo. Kiam mi demandis pri la celo de tiu objekto, ŝi respondis, ke ĝi fariĝos altartuko por la preĝejo, konstruita antaŭ 
nelonge en la proksimeco de Gateshead. Du horojn ŝi dediĉis 
al sia taglibro; du pluajn ŝi sola laboris en la kuireja ĝardeno; 
unu horon ŝi uzis por reguligi siajn kontojn kaj librojn. Ŝajne ŝi tute ne bezonis akompananton, nek konversacion. Mi 
kredas, ke ŝi en sia vivomaniero sentis sin tre feliĉa kaj tiu 
ĉiutage ripetiĝanta sencela vivo kontentigis ŝin plene; kaj 
nenio kaŭzis al ŝi pli grandan kolereton, ol neatendita okazo, 
kiu devigis ŝin ŝanĝi la teruran regulecon de siaj laboroj. 
Unu vesperon, estante pli inklina paroli ol kutime, ŝi diris 
al mi, ke la konduto de John kaj la minacanta ruiniĝo de ŝia 
familio estis al ŝi la fonto de granda ĉagreno, sed ke nun ŝia 
animo kvietiĝis pro ia prenita decido. Ŝi zorgis pri tio, ke ŝia 
havaĵo estu asekurita, kaj post la morto de sia patrino - ĉar 
estis tute neverŝajne, ke iam ĉi tiu resaniĝu, aŭ ke la nuna 
stato povu longe daŭri, ŝi tre kviete rimarkis - ŝi volus efektivigi jam antaŭ longe formitan intencon: nome serĉi rifu- 
ĝejon tie, kie akurataj kutimoj malebligos ĉiamajn ĝenadojn, 
kaj starigos potencan intermuron inter ŝi kaj la malpia mondo. 
Mi demandis: ĉu Georgiana akompanos vin? 
Ho ne, kompreneble. Ŝi kaj Georgiana havas tro malsamajn 
karakterojn, ankaŭ neniam ili sekvas la samajn interesojn. 
Sub neniu cirkonstanco ŝi metos sur sin la ŝarĝon de ŝia 
akompano. Georgiana sekvu sian propran vojon; ŝi, Eliza, 
sekvos sian. 
Kiam Georgiana ne senŝarĝigis al mi sian koron, ŝi pasigis 
sian tutan tempon sur la kanapo, plendante pri la mallumeco de la domo kaj senhalte ripetis la deziron, ke ŝia onklino 
invitu ŝin iri kun si en Londonon.
"Estus pli bone," ŝi diris, "se mi povus foriri kaj forresti unu 
aŭ du monatojn, ĝis ĉio estos pasinta." 
Mi ne demandis, kion ŝi celas per "ĝis ĉio estos pasinta", 
sed mi konjektis, ke ŝi celis la proksiman morton de sia patrino kaj la sekvontan malĝojigan enterigon. Eliza ne pli atentis la malfervoron kaj la plendojn de sia fratino, ol kvazaŭ tiu 
grumblanta, plendanta, mallaborema kreitaĵo tute ne estus 
en la apudeco. 
Unu tagon tamen, metinte flanken sian notlibron kaj 
rekomencinte sian brodadon, ŝi subite riproĉis ŝin jene: 
"Georgiana, pli stulta, pli vanta kaj pli malsaĝa besto ol vi 
neniam sin movis sur la tero. Vi eĉ ne rajtis esti naskita, ĉar 
vi ne scias utiligi al vi la vivon. Anstataŭ vivi por vi, kun vi kaj 
en vi, kiel decas al ĉiu saĝa homo, vi klopodas apogi vin kun 
via malforteco al la forteco de aliuloj. Kaj trovante neniun, kiu 
bonvolas zorgi pri tia dika, senutila, malforta estaĵo, tiam vi 
plendas, ke vi estas malzorgata kaj malbone traktata! Vi postulas, ke la vivo donu al vi ĉiaman ŝanĝon kaj ĉiaman ekscitadon, alie vi nomas la mondon malliberejo. Vi volas esti 
admirata kaj flatata, vi volas, ke oni amindumu vin - vi postulas muzikon, dancadon kaj societon - alie vi konsumiĝas 
kaj mortas. Ĉu vi ne posedas do tiom da prudento por eltrovi sistemon, kiu igos vin sendependa de ĉiuj aliaj ekscitoj, kaj 
de ĉiuj aliaj voloj, krom viaj? Dispartigu do la tagojn; dispartigu ilin je sekcioj; ĉiu sekcio montru sian taskon; ne pasigu eĉ 
unu kvaronhoron farante nenion; uzu ĉiujn. Plenumu ĉiun 
parton de via laboro en la difinita tempo, sed laŭ speciala metodo kaj severe regule. Se vi tiel agus, la tago pasos antaŭ ol 
vi rimarkus ĝian komenciĝon. Tiam vi bezonus danki neniun, 
ĉar li helpis al vi utile pasigi senokupitan momenton. Tiam vi
ne estus devigata serĉi ies akompanon, nek deziri lian konversacion, lian simpation aŭ indulgon; - mallonge dirite, 
tiam vi povus diri: mi vivas kiel sendependulo devas vivi. Sekvu mian konsilon - ĝi estas la unua kaj samtempe la lasta, 
kiun mi donas al vi; tiam vi sub nenia cirkonstanco bezonos 
nek min nek iun alian. Se vi malatentos tiun konsilon - se vi 
daŭrigos farante nenion, grumblante, ĝemante, dezirante kiel 
ĝis nun - tiam akceptu la sekvojn de via idiota stulteco, kiel 
ajn teruraj ili estos. - Malkaŝe mi tial diras al vi jene kaj bone 
aŭskultu, ĉar neniam mi ripetos tion kaj severe agos tiurilate. Post la morto de mia patrino mi ne plu volas min okupi pri 
vi; de post la tago, kiam oni portis ŝian ĉerkon en la ĉerkujon 
de Gateshead-preĝejo, ni ambaŭ, vi kaj mi, estos tiel malproksime disigitaj unu de alia, kvazaŭ ni neniam konus unu alian. 
Ne imagu, ke iam mi lasos ligi min al vi eĉ de la plej malforta pretendo nur tial, ĉar ni naskiĝis de la samaj gepatroj. Tion 
mi diras al vi: se la tuta homaro - escepte de ni ambaŭ - 
subite estus eksterminata de sur la tero kaj nur ni ambaŭ starus sur ĝi, tiam mi lasus vin sola sur la malnova tero kaj transirus tute sola sur la novan." 
Ŝi eksilentis. 
"Vi povus ŝpari al vi la penon ellasi sur min tiun riproĉfluon," respondis Georgiana. "Ĉiu homo scias, ke vi estas la plej 
egoista, la plej senkora kreitaĵo, kiu iam ekzistis, kaj mi konas 
vian obstinan malamon kontraŭ mi. Mi tion ja spertis, kiam 
vi ŝpinis al mi tiun malicaĵon pri lordo Edwin Vere; vi ne 
povis toleri, ke mi staru pli alte ol vi, ke mi ricevu altan titolon kaj venu en societon, en kiu vi eĉ ne kuraĝas montri vian 
malican vizaĝon. Kaj pro tio vi ludis la rolon de spionino kaj
klaĉistino kaj por ĉiam ekstermis ĉiujn miajn esperojn pri mia 
vivofeliĉo." 
Georgiana elpoŝigis sian nazotukon kaj dum tuta horo purigis al si la nazon. Eliza sidis senmove kaj diligente laboris 
super sia altartuko. 
Kelkaj personoj ne alte ŝatas sinceran, noblaniman senton; 
sed ĉi tie mi havis antaŭ mi du karakterojn, unu el kiuj fariĝis 
nesufereble ĉagrenita pro manko de tiu sento, dum la alia 
estis malestiminde sengusta. Sento sen la ĝusta opinio estas 
tre senforta senefika trinkaĵo, sed opinio ne moderigita de la 
sento, estas io tro amara al homo por trinki. 
Estis malseketa, vintra posttagmezo. Georgiana estis 
endormiĝinta sur la kanapo legante romanon; Eliza estis 
elirinta por ĉeesti diservon honore al iu sanktulo en la nova 
preĝejo - ĉar en religiaj aferoj ŝi estis severa formalaĵulino, 
aŭ pli ĝuste dirite: hipokritulino; neniu vetero povis reteni ŝin 
de kiu ajn plenumado, kiun ŝi rigardis kiel preĝejan devon; 
indiferente ĉu la vetero estis bela aŭ pluva, ĉiudimanĉe ŝi iris 
trifoje en preĝejon kaj unu fojon en ĉiu alia tago, dediĉita al 
iu sanktulo. 
Min trafis la penso iri supren por vidi, kiel fartas la mortanta virino, pri kiu preskaŭ neniu atentis. Ŝiaj servistinoj 
montris al ŝi nur malmultan atenton; kaj la dungita flegistino, kiu neniel estis kontrolata, ŝteliris el la ĉambro kiel eble 
plej ofte. Bessie tamen estis fidela; sed ŝi devis prizorgi sian 
propran familion kaj povis nur malofte eniri la sinjoran 
domon. Mi trovis la ĉambron de la malsanulino sen flegistino, kiel mi ankaŭ atendis; neniu estis tie; la pacientino kuŝis 
senmove kaj ŝajne en letargio; ŝia pala vizaĝo dronis en la 
kuseno; en la fajrujo la fajro estis estingiĝonta.
Mi enmetis novajn karbojn, ordigis la liton kaj mia rigardo dum momento fiksiĝis sur la kuŝantino, kiu ne povis rigardi min, kaj poste iris al la fenestro. 
La pluvo bruege vipis la vitrojn; la vento fajfegis ĉirkaŭ la 
domo. Mi pensis: tie kuŝas iu, kiu baldaŭ estos liberigita de 
ĉiuj bataloj de la surteraj elementoj. Kaj kien flugos tiu animo, kiu nun sin liberigas de sia korpa kovraĵo, kiam fine ĝi 
liberigis sin? 
Cerbumante pri tiu granda mistero, mi pensis al Helena 
Bums - ŝiaj lastaj vortoj revenis en mian memoron - ŝia 
kredo - ŝia kredo al la egaleco de ĉiuj senkorpigitaj animoj. 
Denove mi aŭskultis la sonon de ŝia neforgesebla dolĉa voĉo 
- denove mi revokis al mia memoro ŝian noblan rigardon, 
kiam ŝi tiel senmove kuŝis sur sia mortlito; ankoraŭ mi aŭdis 
ŝian sopirantan flustritan deziron, ke ŝi povu returni al la ĉiopotenca Patro - kiam subite malforta voĉo el la lito aŭdiĝis: 
"Kiu estas tie?" 
Mi sciis, ke sinjorino Reed dum multaj tagoj parolis neniun 
vorton. Ĉu ŝi nun revenis al la vivo? Mi iris al ŝi. 
"Estas mi, onklino Reed." 
"Kiu - mi!" sonis la respondo. "Kiu vi estas?" kaj kun miro 
kaj timo ŝi rigardis min," Vi estas al mi fremda - kie estas 
Bessie?" 
"Ŝi estas en sia dometo, onklino." 
"Onklino!" ŝi ripetis. "Kiu nomas min onklino? Vi do estas 
neniu el tiuj Gibsonanoj? - tamen mi rekonas vin - tiun 
vizaĝon, tiun frunton kaj tiujn okulojn - kiujn mi tiel bone 
konas; - vi aspektas kiel - kiel - Jane Eyre!" 
Mi silentis ĉar mi timis kaŭzi katastrofon, klarigante al ŝi 
mian memon.
"Kaj tamen," ŝi diris, "mi timas, ke mi eraras. Miaj pensoj 
erarigas min. Mi deziris vidi Jane Eyre, kaj nun mi imagas vidi 
similaĵon, kiu tamen ekzistas. Krom tio ŝi ja nepre ŝanĝiĝis 
dum tiuj ok jaroj!" 
Singarde mi klarigis, ke mi estas la persono, kiun ŝi supozis kaj kiun ŝi deziras vidi, kaj vidante, ke ŝi komprenas min 
kaj ke ŝi plene rekonsciiĝis, mi diris al ŝi, ke Bessie sendis sian 
edzon al Thornfield por veturigi min al Gateshead. 
"Mi scias, ke mi estas tre malsana," ŝi diris post momento. 
"Antaŭ kelkaj minutoj mi klopodis turni min en la lito kaj 
sentis, ke mi ne povas plu movi eĉ unu membron. Estus bone, 
se mi povus malŝarĝigi mian animon antaŭ ol morti. Kio kaŭ- 
zas al ni malmultan pripensadon, kiam ni estas sanaj, tio peze 
ŝarĝas nin en horo, kiel la nuna estas al mi. Flegistino, ĉu vi 
estas tie? Aŭ estas neniu en la ĉambro, krom ni?" 
Mi certigis al ŝi, ke ni estas duopaj. 
"Nu, dufoje mi agis al vi maljuste, mi nun pripentas tion. 
La unua fojo estis tiu, kiam mi rompis la promeson, donitan 
al mia edzo, konstante teni vin ĉe mi kvazaŭ propran infanon; 
- la dua -" subite ŝi eksilentis. 
"Nu, eble tio ne estas tiel grava," ŝi murmuretis al si, - "kaj 
eble mi resaniĝos, kaj tiam la penso estus terura, ke mi tiel 
malhumiliĝis antaŭ vi." 
Ŝi faris sian eblon kuŝiĝi alie, sed tio ne sukcesis al ŝi; ŝia 
vizaĝo aliiĝis; ŝi ŝajnis senti internan movon - eble la antaŭ- 
signojn de la lasta lukto. 
"Nu, mi devas tion transiĝi. - La eterneco kuŝas antaŭ mi. 
Estas tial pli bone diri tion al ŝi. - Donu al mi mian tualetokesteton, malfermu ĝin kaj elprenu la leteron, kiun vi tie trovos."
Mi faris, kion ŝi ordonis al mi. 
"Legu la leteron," ŝi diris. 
Ĝi estis mallonga kaj la enhavo estis: 
"Sinjorino! 
 Ĉu vi bonvolos sendi al mi la adreson de mia nevino Jane 
Eyre kaj sciigi min, kiel ŝi fartas. Mi intencas skribi al ŝi post 
nelonge kaj peti ŝin veni al mi en Madejro. La Providenco 
favoris miajn klopodojn, kaj mi akiris grandan kapitalon, kaj 
ĉar mi ne havas edzinon nek infanojn, mi deziras adopti ŝin 
dum mia vivo kaj postlasi al ŝi mian tutan havaĵon post mia 
morto. - Mi estas, sinjorino 
k. c. 
John Eyre, Madejro." 
Ĝi estis datumita tri jarojn pli frue. 
"Kial tio neniam estas komunikita al mi?" mi demandis 
malrapide. 
"Ĉar mi tro multe kaj tro profunde malamis vin por kunhelpi en via financa prospero. Mi ne povis forgesi vian konduton al mi, Jane; mi ne povis forgesi la koleron, kun kiu vi 
iam vin turnis al mi; kaj la manieron, en kiu vi diris al mi, ke 
vi malamas min pli ol iun ajn en la mondo; kaj la malinfanan 
voĉon, kaj la nenaturan rigardon, per kiuj vi diris, ke la nura 
penso al mi malsanigas vin, per kio vi certigis, ke mi pritraktis 
vin per la plej mizera krueleco. Mi ne povis forgesi miajn sentojn, kiuj regis min, kiam vi tiam salte leviĝis kaj superŝutis 
min per la veneno de via animo: min kaptis teruro, kvazaŭ 
min subite per homaj okuloj rigardis besto, kiun mi estis pikinta aŭ batinta, kaj kvazaŭ ĝi malbenis min per homa voĉo. 
- Donu al mi iom da akvo! Rapidu! Ho! Rapidu do!" 
"Kara sinjorino Reed!" mi diris, donante al ŝi la deziritan 
trinkaĵon, "ne pensu plu al ĉiuj tiuj okazintaĵoj, forigu ilin el 
via memoro: tiam mi estis ja nur infano; post tiu tempo pasis 
ok, preskaŭ naŭ jaroj." 
Ŝi ne atentis miajn parolojn; sed trinkinte la akvon kaj profunde spirinte, ŝi parolis plue: 
"Mi diras al vi; mi ne povis forgesi tion, kaj mi volis ven- 
ĝon. Mi ne povis toleri la penson, ke via onklo adoptos vin kaj 
samtempe levos vin al feliĉo kaj prospero. Mi skribis al li. Mi 
skribis, ke mi bedaŭras kaŭzi al li ĉagrenon, sed ke Jane Eyre 
mortis pro tifo en Lowood. Vi nun agu, kiel al vi plaĉas; skribu al li kaj kontraŭdiru mian sciigon - malkovru mian mensogon tiel baldaŭ kiel vi volos. Mi pensas, ke vi naskiĝis por 
esti mia turmento; mia lasta horo estas turmentata de la 
rememoro al ago, kiun neniam mi kapablus fari al iu alia persono." 
"Se mi povus nur decidigi vin, onklino Reed, ne plu pensi 
al ĉi tiu afero kaj rigardi min kun boneco, indulgo kaj pardono -" 
"Vi havas tre malican karakteron," ŝi diris, "kaj krom tio 
tian, kian mi ĝis hodiaŭ ne kapablis kompreni. Neniam mi 
povis kompreni, kiel vi povis kviete kaj pacience toleri dum 
naŭ jaroj tiun malbonan traktadon kaj subite eksplodi en fajra kolero." 
"Mia karaktero ne estas tiel malbona kiel vi pensas, onklino Reed, mi estas pasia sed ne malica. Kiam mi estis infano, 
mi estus ĝoja kaj feliĉa, se vi nur volus min ami, kaj mi tutkore aspiras reamikiĝon. Kisu min, onklino."
Mi proksimigis mian vangon al ŝiaj lipoj; ŝi ne tuŝis ĝin. Ŝi 
diris, ke mia kliniĝo super la lito timigas ŝin, kaj ree ŝi deziris trinki. Kiam mi kuŝigis ŝin, ĉar dum la trinkado mi estis 
sidiginta ŝin, apogante ŝin per mia brako - mi kovris ŝian 
glacie malvarman, malseketan manon per mia; la malfortaj 
fingroj tremetis sub mia tuŝado - la vitrecaj okuloj evitis 
mian rigardon. 
"Nu, malamu min aŭ amu min, laŭ via plaĉo," fine mi diris, 
"sed mi plene pardonas vin; nun preĝu al la ĉiopotenca Dio, 
por ke ankaŭ Li pardonu vin - kaj estu paca." 
Kompatinda, turmentita virino! Nun estis por ŝi tro malfrue. Nun ŝi ne povis plu streĉi sian volon por aliigi sian animon. Dum sia vivo ŝi estis nur malaminta min - ankaŭ mortante ŝi devis malami min ankoraŭ. 
La flegistino eniris kaj ŝin sekvis Bessie. 
Mi restis ankoraŭ duonan horon, esperante signon de amikeco kaj pardono; sed estis vane, ŝi ne vidis min plu. Ŝi pli kaj 
pli fordronis en senkonscio kaj ne plu rekonsciiĝis. Je la dek 
unua horo en tiu nokto ŝi mortis. Mi ne estis tie por povi fermi ŝiajn okulojn; ankaŭ ŝiaj filinoj ne restis apud ŝi. La sekvantan matenon venis la flegistino kajBessie por sciigi al ni, 
ke ĉio pasis. Oni jam kuŝigis ŝin sur la paradan liton. Eliza kaj 
mi iris por vidi ŝin ankoraŭ unu fojon. Georgiana eksplodis en 
laŭta spasma plorado dirante, ke ŝi ne havas la kuraĝon iri al 
ŝi. Jen kuŝis la korpo de Sara Reed, iam tiel forta, vivoplena, 
nun rigida, malvarma kaj senmova. La malvarmaj palpebroj 
kovris la akrajn, senkompatajn okulojn; la frunto kaj la rigidaj trajtoj montris ankoraŭ la markon de ŝia nefleksebla, senkompata animo. Tiu kadavro havis ion strangan, ion solenan 
por mi. Tremetante kaj malĝojante mi rigardis ĝin: ĝi inspiris al mi nenion kompatan, nenion esper-naskantan aŭ ion, 
kio povus agordi ripozon; sed nur korŝirantan, timigan ĉagrenon pro ŝia mizero - ne pro io, kion mi perdis - kaj malluma, senlarma teruro pro la morto en tia formo. 
Eliza kviete rigardis malsupren al sia patrino. Post kelkaj 
minutoj de silentado ŝi rimarkis: 
"Kun sia sano ŝi povus atingi altan aĝon. Sed ĉagreno mallongigis ŝian vivon." 
Tiam ŝia buŝo konvulsie kuntiriĝis, sed nur mallongan momenton. Tuj poste ŝi eliris la ĉambron. Mi ankaŭ faris tion. 
Neniu el ni verŝis unu larmon.
Ĉapitro XXII. 
Sinjoro Rochester estis permesinta al mi nur unu liberan 
semajnon, sed malgraŭ tio pasis tuta monato antaŭ ol mi 
forlasis Gateshead. Mi volis forvojaĝi tuj post la enterigo, sed 
Georgiana petis min resti ĝis estos al ŝi eble vojaĝi en Londonon, kien fine ŝia onklo, sinjoro Gibson estis invitinta ŝin. Li 
estis veninta por ordigi ĉiujn preparojn de la enterigo de sia 
fratino, kaj tiujn de la familiaj financaferoj. Georgiana diris, 
ke ŝi timas resti sola kun Eliza; de sia fratino ŝi ne povis esperi 
simpation pri sia malĝojo, nek helpon pri siaj premego kaj 
subteno en siaj vojaĝpreparoj. Tial mi suferis kiel eble plej 
multe ŝiajn malgrandanimajn ĝemadojn kaj egoistajn plendadojn, dum mi kudris kaj laboris por ŝi kaj enpakis ŝiajn tolaĵojn kaj vestojn. Vere estas, ke ŝi iris tien kaj reen farante 
tute nenion dum mi laboris, kaj tre ofte mi pensis: "Nu, 
kuzino, se ni estus kondamnitaj kune vivi, ni baldaŭ ŝanĝus 
tiun manieron de kunlaborado. Mi ne bonvole konsentus esti 
nur la laboranta parto; ankaŭ al vi mi cedus vian parton de la 
laboro kaj devigus vin fari ĝin. Ankaŭ mi postulus, ke vi kaŝu 
en via brusto kelkajn el tiuj nur duone sincerajn plendojn kaj 
ĝemojn. Nur tial ke nia kunesto estas okaza kaj baldaŭ fini- 
ĝonta, kaj koincidas kun tre malĝoja tempo, mi submetas min 
esti tiel pacienca kaj bonvola al vi." 
Fine venis la momento de la forvojaĝo de Georgiana, sed 
tiam Eliza petis min resti ankoraŭ unu semajnon. Kiel mi
diris: ŝiaj planoj okupis ĉiujn ŝiajn tempon kaj atenton. Ŝi intencis vojaĝi al iu nekonata lando kaj la tutan tagon ŝi pasigis en sia ĉambro. La pordo estis ŝlosita interne, kaj ŝi okupiĝis enpakante kofrojn, malplenigante tirkestojn, kaj en tiu 
laboro neniu ĝenu ŝin. De mi ŝi deziris, ke mi prizorgu la 
mastrumadon, ricevu vizitantojn kaj respondu la kondolencleterojn. 
Iun matenon ŝi diris al mi, ke ŝi nun ne bezonas min plu. 
"Kaj," daŭrigis ŝi, "mi estas al vi tre danka pro viaj eksterordinaraj servoj kaj pro via diskreta konduto. La diferenco vere 
estas grandega vivi kun vi aŭ kun Georgiana. Vi portas vian 
propran ŝarĝon en la vivo kaj turmentas kaj ĝenas neniun." 
Ŝi diris plue: "Morgaŭ mi iros al la kontinento. Mi ekloĝos en 
pia domo - en monaĥinejo, kiel oni kutime ĝin nomas. Tie 
mi vivos kviete kaj neĝenate. Dum kelka tempo mi dediĉos 
min al la provo de la romkatolikaj dogmoj kaj zorge ekzamenos la verkojn pri la sistemo de tiu religio. Trovinte - kiel mi 
atendas - ke ĝi plene kapabligas al ni plenumi ĉiujn aferojn 
de la vivo en bona ordo kaj kviete, mi konvertiĝos al tiu religio de Romo kaj verŝajne estiĝos monaĥino." 
Mi tute ne esprimis mian miregon pro tiu decido kaj tial ne 
klopodis deteni ŝin de ĝi. Mi pensis: "Tiu vokinklino plene 
taŭgos por vi, mi esperas, ke ĝi faros al vi bonon!" 
Kiam ni disiris, ŝi diris: "Fartu bone, kuzino Jane Eyre; mi 
deziras al vi ĉion bonan, vi havas prudenton." 
Mi respondis: "Ankaŭ vi ne estas senprudenta, kuzino Eliza; sed la prudento, kiun vi posedas, eble estos intermurigita en franca monaĥinejo antaŭ ol pasos unu jaro. Sed tio ja 
tute ne interesas min, kaj estos al mi indiferenta, se nur tio 
povos fari vin feliĉa."
"Vi pravas" ŝi diris. Post tiuj vortoj ni disiris kaj ĉiu iris sian 
vojon. 
Ĉar mi ne havos la okazon denove paroli pri ŝi kaj pri ŝia 
fratino, mi jam nun rakontos, ke Georgiana edziniĝis kun riĉa 
sed diboĉinta eminenta viro, kaj ke Eliza vere fariĝis mona- 
ĥino kaj ankoraŭ estas en la monaĥinejo, kie ŝi pasigis sian 
novicecon. Sian havaĵon ŝi donacis al ĝi. 
Kiel homoj sentas, kiam ili revenas hejmen post mallonga 
aŭ longa tempo de foresto, tion mi ne sciis. Mi ja neniam 
spertis tian senton. Sed bone mi sciis, kion mi kiel infano sentis, kiam mi revenis en Gateshead post longa promenado -: 
tiam mi estis insultriproĉata, ĉar mi aspektis malĝoja kaj preskaŭ frostiĝinta, kaj poste mi spertis, kion signifas en Lowood, kiam mi revenis hejmen post longa irado el la preĝejo 
-: tiam mi aspiris bonan riĉan manĝaĵon kaj varman kamenofajron, sed ricevis neniun el ambaŭ. Neniu el tiuj rehejmiĝoj estis tre agrabla aŭ dezirinda; neniu magneto altiris 
min al certa loko kaj pligrandigis la fortecon kaj allogadon laŭ 
tio, ke mi pli kaj pli proksimiĝis. 
Mi devis ankoraŭ sperti, kion signifos al mi la rehejmiĝo en 
Thornfield. 
Mia vojaĝo estis teda - tre teda. Mi devis vojaĝi kvindek 
mejlojn en la unua tago, pasigi la nokton en vilaĝa gastejo, 
kvindek mejlojn mi devis vojaĝi en la dua tago. La unuajn 
dekdu horojn mi pensis al sinjorino Reed kaj al ŝiaj lastaj 
horoj; mi vidis ŝian flavpalan, distordiĝintan vizaĝon kaj 
aŭdis la strange ŝanĝigintan voĉon. Mi pensis pri la tago de 
enterigo, pri la ĉerko, la funebra veturilo, la longa, nigra procesio de lufarmistoj kaj servistoj - ĉeestis nur malmultaj 
familianoj - la oscedanta tombovolbo, la silenta preĝejo, la
solena diservo. Poste mi pensis pri Eliza kaj Georgiana. La 
unuan mi rigardis kiel la allogaĵon de balsalono, la duan kiel 
loĝantinon de monaĥina ĉelo, kaj longan tempon mi pasigis 
analizante iliajn malsamajn specialecojn pri karaktero kaj 
persono. 
La malfrua enveno en la urbeto... forpelis tiun pensadon; 
la nokto kondukis ĝin en alian vojon. Kiam mi estis enliti- 
ĝinta, la memorado min forlasis kaj mi pensis nur pri la 
estonteco. 
Mi do estis reironta al Thornfield; kiel longa estos mia tiea 
restado? Ne longa, pri tio mi estis certa. Dum la tempo de mia 
foresto mi aŭdis pere de sinjorino Fairfax, ke la ĝoja eminenta 
societo, kiu estis kune je mia forvojaĝo, disiris ĉiuloken. Sinjoro Rochester pasigis tri semajnojn en Londono, sed reen 
venis de tie antaŭ dekkvar tagoj. Sinjorino Fairfax konjektis, 
ke li iris tien por prizorgi la preparojn de sia edziĝo, ĉar li 
parolis pri tio, ke li intencas aĉeti novan veturilon. Ŝi sciigis 
plue, ke la penso, ke li edziĝos kun fraŭlino Ingram, ŝajnas al 
ŝi tre stranga; sed laŭ la diroj de ĉiuj homoj, kaj laŭ tio, kion 
ŝi propraokule vidis, ne estas plu dube, ke la afero estas baldaŭ okazonta. 
"Vi estus tamen neordinare nekredema, se vi dubus pri 
tio," mi diris al mi, "mi mem ne dubas pri tio unu momenton." 
Nun sekvis la demando: "Kien mi tiam iru?" La tutan nokton mi sonĝis pri fraŭlino Ingram; klara dummaten-sonĝo 
vidigis al mi, kiel ŝi fermis al mi ĉiujn pordojn de Thornfield 
kaj fingre montris al mi alian vojon; sinjoro Rochester kviete ĉeestis kun krucitaj brakoj kaj lasis ŝin agi; ŝajnis, ke li sarkasme ridas pri ŝi kaj pri mi.
Mi ne antaŭsciigis al sinjorino Fairfax pri la tago de mia 
alveno, ĉar mi ne deziris, ke oni sendu renkonte al mi veturilon al Millcote. Mi decidis kviete piediri sola tiun parton de 
la vojaĝo; kaj konfidinte mian kofron al la stalservisto, mi 
nerimarkite forlasis la "Hotelon sankta Georgo" kaj iun belan 
junivesperon je la sesa horo mi ekiris la malnovan vojon al 
Thornfield - vojon, kiu plejparte kondukis tra kampoj kaj kiu 
estis malmulte uzata. 
La vespero estis varma, milda sed ne brile varmega; la 
kampolaboristoj laboris laŭlonge de la tuta vojo; la ĉielo, 
kvankam ne sennuba, promesis bonan veteron por la venonta tago; ĝia bluo - kie ni povis vidi ĝin, - estis milda, kaj la 
nuboj ŝvebis alte kaj travideblaj pluen. Ankaŭ la okcidento 
estis varma; neniuj akvohavaj radioj ĝenis la bildon, estis, 
kvazaŭ fajro estis bruligita, kvazaŭ altaro brulis malantaŭ tiu 
nebula kurteno, kaj kie ĝi tie kaj alie estis ŝirita, tralumis orkolora neĝo. 
Ĝojo ekregis min, kiam mi vidis la antaŭ mi kuŝantan 
vojon plimallongiĝi; mi estiĝis tiel ĝoja, ke unu fojon mi haltis 
por mirigite demandi, kion do signifas tiu sento de feliĉo, kaj 
por memorigi al mia prudento, ke mi ne returnen iras al mia 
propra hejmo aŭ al daŭra ripozejo, aŭ al loko, kie min atendas kaj sopiras fidelaj, karaj amikoj. 
Sed mi diris al mi: "Sinjorino Fairfax bone akceptos vin 
kun amika rideto, kaj la eta Adèle frapos la manojn kaj saltos 
pro ĝojo, kiam ŝi vidos vin, - sed vi bone scias, ke ne estas 
ili, al kiuj vi pensas - kaj ke tiu unu ne pensas al vi." 
Sed kio estas tiel obstinema kiel la juneco? Kio tiel blinda 
kiel la nesperteco? Ili certigas, ke estas jam sufiĉe feliĉe nur 
rigardi sinjoron Rochester, indiferente ĉu li rigardas min aŭ
ne, kaj ili daŭrigis - "Rapidu, rapidu! Restu ĉe li tiel longe, 
kiel estos al vi permesate; ankoraŭ malmultaj tagoj pasos, 
eble malmultaj semajnoj, kaj por ĉiam vi estos disigita de li!" 
Kaj poste min sufokis alia animdoloro - io terura, terurega, kion mi ne kuraĝis konfesi, kies potenco ne devus regi 
min - kaj mi iris pluen. 
Ankaŭ sur la herbejoj de Thornfield la laboristoj vigle 
kolektis fojnon, aŭ reale la falĉistoj ĵus finis sian tagan laboron kaj iris hejmen kun falĉiloj, rastiloj kaj fojnoforkegoj pendantaj sur la ŝultroj; tia estis la horo de mia reveno. Nur unu 
aŭ du kampojn mi estis traironta kaj la landvojon - kaj mi 
estos antaŭ la pordo de la domo. Kiel bele floras la rozoj de 
la plektobariloj! Sed mi ne havas la tempon deŝiri kelkajn; mi 
deziras eniri la domon! Mi preteriris altan dorno-arbetaĵon, 
kiu etendiĝas ĝis la vojo; mi vidas la mallarĝan vojeton kun 
la ŝtonaj ŝtupoj; kaj - mi ekvidas sinjoron Rochester, kiu tie 
sidas, li havas libron kaj krajonon en la mano kaj estas skribanta. 
Nu, li ja ne estas spirito; tamen miaj nervoj ektremas; dum 
mallonga momento mi ne povas regi min. Kion do tio signifas? Mi ne estis pensinta, ke mi tiel tremos je lia rigardo - kaj 
ke mi perdos ĉiun povon de mia voĉo, aŭ de mia movo en lia 
ĉeesto. Tuj kiam mi povos moviĝi, mi returnos min; mi ja ne 
bezonos montri min kiel vera malsaĝulino. Estas ja alia vojo 
al la domo. Sed estas indiferente koni eĉ dudek aliajn vojojn; 
ĉar li jam vidis min. 
"Hola!" li krias kaj enpoŝigas libron kaj krajonon. "Jen vi 
revenas! Alproksimiĝu, mi petas!" 
Mi volas alproksimiĝi, sed mi ne scias kiel; ĉar mi ne konscias, kion mi faras aŭ sentas nek kiel mi penos esti kvieta, kaj
precipe kiel regi la ekscititajn muskolojn de mia vizaĝo, kiuj 
energie ribelas kontraŭ mia volo kaj kiuj volonte esprimus, 
kion mi per ĉiuj miaj fortoj volas kaŝi. Sed mi havas vualon 
kaj ĝi kovras mian vizaĝon. Eble sukcesos al mi aperi antaŭ 
li kun deca eksteraĵo. 
"Kaj jen vere estas Jane Eyre? Ĉu vi venas de Millcote kaj 
piede? Jes - tio estas ree unu el viaj malsaĝaĵoj! ne venigi 
veturilon sed iri trans kampojn kaj vojojn kiel ordinara homo! 
Tiel enŝteliĝi hejmen en la krepusko, kvazaŭ mi aŭ ŝi estus 
sorĉaĵo aŭ nura ombro! Kion pro la diablo vi do faris dum la 
lasta monato?" 
"Mi estis ĉe mia onklino, kiu mortis." 
"Jen ree respondo de Jane! La bonaj anĝeloj protektu min! 
Ŝi venas de la alia mondo - de loĝejo de mortintoj; kaj tion 
ŝi rakontas al mi, kiam ŝi renkontas min ĉi tie tute sola en la 
krepusko! Se mi kuraĝus, mi vokus al ŝi por vidi, ĉu ŝi estas 
ombro aŭ io vere ekzistanta - ho elfo! sed same bone mi 
povus klopodi kapti bluan ignis fatuus sur la marĉo. Ho forkurintino! forkurintino!" li parolis plue, silentinte kelkan tempon. "Tiel forresti de mi tutan monaton, kaj mi povas ĵuri pri 
tio, ke ŝi tute min forgesis!" 
Mi sciis, ke estas al mi ĝojo revidi mian mastron, kvankam 
la timo malĝojigis min, ke li baldaŭ ĉesos esti mia mastro, kaj 
la konscio, ke mi estas al li tute indiferenta. Sed sinjoro 
Rochester tiom posedas la povon feliĉigi aliajn - tion almenaŭ mi kredis - ke eĉ paneroj, kiujn li ĵetis al kompatinda, 
fremda, erarvaganta birdo, kiel mi, estis kvazaŭ bongusta 
nutraĵo. Liaj lastaj vortoj estis al mi balsamo: ili ŝajnis pruvi, 
ke ne estas al li indiferente, ke mi lin ne forgesis. Kaj li estis
parolinta pri Thornfield kvazaŭ ĝi estus mia hejmo ho ve! ke 
ĝi do estu mia hejmo! 
Li ne foriris de la ŝtona vojeto kaj mi ne kuraĝis peti lin fari 
al mi spacon por ke mi preteriru lin. Mi demandis nur, ĉu li 
ne estis en Londono. 
"Jes, supozeble via ' dua vido' sciigis tion al vi." 
"Sinjorino Fairfax skribis tion al mi en letero." 
"Ĉu ŝi ankaŭ detale skribis pri la celo de mia vojaĝo?" 
"Ho jes, sinjoro! Ĉiu ja konas tiun celon." 
"Vi devas foje rigardi la veturilon, Jane, kaj diri al mi, ĉu vi 
ne opinias, ke ĝi plene plaĉos al sinjorino Rochester, kaj ĉu ŝi 
ne aspektos kiel reĝino, dronante en la malhele-ruĝa kuseno. 
Mi nur dezirus Jane, ke mia eksteraĵo iom pli ŝin indus. Diru 
do al mi, ĉar vi estas ja feino, ĉu vi ne povas doni al mi sor- 
ĉilon aŭ sorĉtrinkaĵon, kiu faros el mi belan viron?" 
"Neniu sorĉpovo kapablas tion, sinjoro;" kaj fundkore mi 
diris plue: "nur aminda okulo estas la sorĉo, kiu ĉi tie estas 
bezonata; io tia ja plene sufiĉas, via serioza rigardo estas pli 
potenca, ĝi estas pli efika ol ĉiu sorĉo de la beleco." 
Sinjoro Rochester jam ofte legis miajn ne-elparolitajn pensojn per akra vido, kiu estis al mi nekomprenebla; en ĉi tiu 
okazo li ne atentis mian tiel rapide elparolitan respondon; sed 
li ridetis al mi per sia stranga rideto, kiu apartenis nur al li kaj 
kiun li uzis en la tre maloftaj okazoj. En ordinaraj cirkonstancoj li rigardis ĝin kiel tro bonan; ĝi estis ceremonia sunbrilo 
de la sento - nun li briligis ĝin sur min. 
"Iru do, Jane," li diris, farante por mi spacon, por ke mi 
povu transiri la ŝtupon de la ŝtona vojeto, "iru nun hejmen 
kaj donu iom da ripozo al viaj malgrandaj migre laciĝintaj 
piedoj."
 Mi povis nur silente obei lin; aliaj kaŭzoj por daŭrigi la 
interparolon ne ekzistis. Dirante plu nenion, mi transiris la 
ŝtupon, intencante kviete foriri de li. Impulso retenis min - 
nevidebla potenco devigis min turniĝi. Mi diris - aŭ pli ĝuste 
- io en mi diris sen mia volo: 
"Mi dankas vin pro via granda boneco, sinjoro Rochester. 
Gajigas min eksterordinare refoje esti ĉi tie kaj ĉe vi; kaj kie 
vi estas, tie estas mia hejmo - mia sola hejmo." 
Rapide mi foriris, tiel rapide, ke li ne kapablus kuratingi 
min, eĉ se li tion volus. La eta Adèle estis duone freneza pro 
ĝojo, kiam ŝi ekvidis min. Sinjorino Fairfax ricevis min kun sia 
ordinara simpla koreco. Leah ridetis, kaj eĉ Sophie diris amike "bonsoir". Ĉio tio estis tre agrabla. Ne estas pli granda feliĉo 
ol esti amata de siaj proksimuloj kaj senti, ke nia proksimeco pligrandigas iliajn ĝojon kaj bonplaĉon. 
En tiu vespero mi decidis fermi miajn okulojn antaŭ la 
estonteco. Mi ne volis aŭskulti la admonantajn voĉojn, kiuj 
avertis min kontraŭ la preskaŭ tuja disiĝo kaj estonta ĉagreno. 
Kiam la tetrinkado estis pasinta, sinjorino Fairfax estis preninta sian trikilaron, mi estis sidiĝinta ĉe ŝia flanko kaj Adèle, genuante sur la tapiŝo, flate sin premis al mi, tiam ŝajnis 
al mi kvazaŭ konscio de reciproka amo ĉirkaŭas nin per ora 
ringo, kaj mi sendis senparolan preĝon ĉielen, ke nia disiĝo 
estu kiel eble plej malproksima. Ni sidis ankoraŭ kune, kiam 
sinjoro Rochester eniris. Li rigardis nin kaj lia ĝojo pro tiu 
feliĉa grupo ŝajnis plaĉi al li. Tiam li diris, ke la aĝa sinjorino 
sin sentas espereble tre feliĉa, ĉar ŝi denove havas apud si 
sian adoptitinon kaj li parolis plue, ke li vidas, ke Adèle estas 
prete a croquer sa petite maman anglaise1 . - Kaj tiam min 
1  estas manĝonta sian etan anglan patrinon
kaptis la deziro, ke ankaŭ post sia edziĝo li lasu nin kviete kunigitaj kaj sub sia protektado kaj ke li ne tute ekzilu nin ekster la sunbrilo de sia apudesto. 
Dek du tagoj de duba kvieteco pasis post mia reveno de 
Gateshead. Pri la edziĝo de nia mastro neniu parolis kaj ankaŭ mi ne rimarkis preparojn, kiuj povus celi la efektivigon de 
tia proksima okazontaĵo. Preskaŭ ĉiutage mi demandis al sinjoripo Fairfax, ĉu ŝi aŭdis ion definitivan pri tio, kaj ĉiam la 
respondo estis nea. Unu fojon ŝi diris, ke ŝi demandis sinjoron 
Rochester, kiam li kondukos hejmen sian junan edzinon; li 
tamen estis respondinta nur per evitanta vorto kaj per unu el 
siaj strangaj rigardoj, kaj ŝi sciis nenion pli ol antaŭe. 
Tre mirigis min tamen, ke okazis neniu vojaĝo tien kaj reen, nek vizitoj al Ingramparko. Estis vere, tiu bieno kuŝis dudek mejlojn malproksime, sur la limo de alia graflando, sed 
kio estas tiu distanco por fajra amanto? Por tia lerta kaj senlaca rajdanto, kia estis sinjoro Rochester, tia vojo estis ja nur 
dummaten-rajdado. Mi ekflatis la esperon, kiun mi ne rajtis 
esperi, nome, ke la gefianĉiĝo rompiĝis, ke la famo pri estonta 
geedziĝo estis falsa, ke unu el la geedziĝontoj ŝanĝis opinion. 
Konstante mi ekzamenis la vizaĝon de mia mastro, ĉu ĝi estas malĝoja aŭ malbonhumora; sed mi ne povis memorigi al 
mi la tempon, en kiu ĉio estis tiel sennuba kaj sen malkvietigaj sentoj kiel nun. Li estiĝis eĉ gaja kaj parolema, kiam mi 
kaj mia lernantino en lia ĉeesto parolis nenion aŭ dronis en 
ne kontraŭstarebla malĝojo. Neniam antaŭe li tiel ofte kaj 
longe deziris mian societon; neniam li estis pli bonkora, pli 
plenama - kaj ho ve! neniam mi lin amis pli kore!
Ĉapitro XXIII. 
armega somermezo brilis super Anglujo. Nur malofte nia 
ondĉirkaŭita lando estis feliĉigata de ĉielo tiel klara, de 
sunlumo tiel radianta, kiel ni havis ĝin sen interrompo en tiu 
somermezo. Estis, kvazaŭ aro da italaj tagoj, kiel armeo da 
belegaj migraj birdoj venis el la sudo por malsupreniĝi sur la 
ŝtonegojn de Albiono por ripozi tie. Ĉiu fojno estis jam rikoltita. La kampoj ĉirkaŭ Thornfield estis verdaj kaj kvazaŭ ĵus 
razitaj, la landvojoj estis varmegaj kaj plenaj de polvo, la arboj 
paradis en la malluma verdo. Plektobariloj kaj arboj per sia 
plena malluma foliornamaĵo kontrastis la helajn herbejojn, 
sur kiuj ili staris. 
En la somermeza tagfino Adèle, kiu la tutan tagon jam ser- 
ĉis sovaĝajn fragojn en Haylane kaj tial estis laca, enlitiĝis je 
la malleviĝo de la suno. 
Mi sidiĝis apud ŝi ĝis ŝi dormis kaj poste foriris de la knabino kaj eniris la ĝardenon. 
Estis la plej ĉarma el ĉiuj dudek kvar horoj de la tago. La 
plej granda varmego pasis kaj sur la akvosopirantan teron kaj 
la brule varmegan monteton falis la bonfaranta roso. Kie la 
suno antaŭe malsupreniris en sia simpla belegeco, ne amasigante ĉirkaŭ si la pompon de la nuboj, tie sin etendis solena, 
ruĝa striego, en kiu tie kaj alie ardis kiel la fajro de brila gemo 
aŭ la moviĝanta flamo de altforno. Alte kaj malproksime, 
ĉiam pli malforta ĝi movis sin trans la horizonton. Sola stelo
supreniris en la mallume blua oriento, baldaŭ ĝin sekvis la 
luno, sed ĝi estis ankoraŭ super la horizonto. 
Kelkajn momentojn mi iris tien kaj reen sur la pavimita 
teraso; sed baldaŭ la odoro, kiun mi bone konis, nome tiu de 
cigaro, eliris al mi tra la malfermita fenestro; mi rimarkis, ke 
la fenestra pordo de la biblioteka ĉambro estas malfermita 
proksimume je manlarĝo, kaj mi sciis, ke de tie oni povas 
bone observi min. Tial mi malsupreniris en la fruktarbo-ĝardenon. En la tuta parko ne estis loketo, kiu povis esti komparata kun ĝi pri kvieteco kaj paradiza belegeco; ĉi tie kreskis la 
ombroriĉaj arboj, la odorantaj floroj; tre alta muro ĝin apartigis de la mastrumada korto je unu flanko, je la alia flanko 
fagaleo ventoŝirmis la vastan herbejon kuŝantan post ĝi. Je la 
fino estis ruiniĝanta plektobarilo, la sola dispartigilo inter la 
solecaj grenkampoj; al tiu plektobarilo kondukis kurba piedvojeto, laŭ kies bordoj kreskis laŭroarboj etendiĝantaj ĝis giganta kaŝtanujo, ĉirkaŭ kies trunko estis metita oportuna 
benko. Tie nevidate oni povis promeni. La roso falis; estiĝis 
pli kaj pli mallume, kviete, kaj estis al mi, kvazaŭ mi ĉiam 
povus resti en ĉi tiu ŝirmata loko. Sed kiam mi transrigardis 
la florbedojn kaj arbogrupojn ĉe la fino de ĉi tiu izolita angulo, subite miaj paŝoj estis retenataj - ne de objekto, nek de 
brueto, sed refoje de avertanta odoro. 
Jasmenoj kaj diantoj kaj rozoj jam longe cedis sian ĉiuvesperan odoron; ĉi tiu nova odoro devenas nek de ia floro nek 
de arbeto - ĝi devenas, tion mi scias tre bone, de la cigaro de 
sinjoro Rochester. Mi rigardis ĉirkaŭe kaj aŭskultis. Mi vidas 
la arbojn riĉe ŝarĝitaj de fruktoj. Duonmejlon de ĉi tie mi 
aŭdas en ĉarma arbetaĵo la kanton de najtingalo. Neniu 
moviĝanta homa figuro estas videbla, neniu proksimiĝanta
paŝo estas aŭdebla, sed tiu odoro plifortiĝas: mi devas forkuri. 
Mi iras al la kradpordo, tra kiu oni povas eniri la arbokulturejon - kaj rimarkas sinjoron Rochester enirintan. Mi paŝas 
flanken al la hedero. Kovrita niĉo; li ja ne restos longe; li ja 
baldaŭ reiros al la loko de kie li ĵus venis, kaj ne vidos min, se 
mi restos staranta senmove. 
Sed ne - la vespera kvieteco estas same bonfaranta al li 
kiel al mi, kaj ĉi tiu antikva ĝardeno efikas al li la saman gravitadon; kaj li paŝetas pli malproksimen. Jen li levas la bran- 
ĉon de grosarbetaĵo por gustumi la ĉarman frukton; ili estas 
grandaj kiel prunoj kaj peze pendas teren. Li deŝiras maturan 
ĉerizon de la spaliro; ree li sin klinas super grupo da floroj, ĉu 
por enspiri ĝian odoron, ĉu por admiri la roserojn sur la kalikoj. - Granda tineo murmurante preterflugas min; ĝi sidi- 
ĝas sur planton je la piedoj de sinjoro Rochester; li vidas ĝin 
kaj kliniĝas pli profunden por atente observi ĝin. 
"Nun li turnas al mi la dorson," mi pensis, "kaj estas okupita pro tiu observado; eble mi povos forŝteliĝi ne vidite, se 
mi senbrue foriras." 
Mi ŝteliris laŭ la rando de la florbedo, por ke min ne perfidu la knaretado de la ŝtonetoj kuŝantaj sur la vojo, kelkajn 
paŝojn de la loko, kiun mi estas paŝonta, li staris inter la florgrupetoj; evidente la tineo altiris lian atenton. "Sendube mi 
pasos lin nerimarkite," mi pensis. Kiam mi pasis trans lian 
ombron, kiun la ĵus surironta luno ĵetis trans la piedvojeton, 
li diris kviete ne turnante sin: 
"Jane, venu ĉi tien kaj foje rigardu tiun insekton." 
Mi ne estis farinta bruon: li ne havis okulojn en la dorso - 
ĉu do lia ombro povis senti? En la unua momento mia koro 
sentis skueton, tiam mi proksimiĝis al li.
"Rigardu tiujn flugilojn," li diris, "ili rememorigas min pri 
okcidenta insekto; en Anglujo oni malofte vidas tian grandan 
kaj gajan noktovaganton: ho, jen ĝi flugas for!" 
Kaj la tineo forflugis. Ankaŭ mi volis foriri; sed sinjoro Rochester sekvis min kaj kiam ni atingis la pordon, li diris: 
"Reiru kun mi; la vespero estas tro bela por pasigi ĝin interne; kaj neniu povas deziri jam enlitiĝi, kiam la subiro de la 
suno kaj la suriro de la luno tiel mirinde bele koincidas." 
Unu el miaj eraroj estas, ke mia lango, kiu ofte kapablas 
doni trafan respondon, kelkfoje rifuzas al mi sian servon, 
kiam ĝi devas eligi senkulpigon, kie rapide elparolita vorto aŭ 
akceptebla preteksto povus savi min de granda embaraso. Ne 
estis al mi agrable promeni kun sinjoro Rochester en la 
fruktoĝardeno je ĉi tiu horo, sed pretekston mi ne trovis por 
povi foriri de li. 
Per hezitantaj paŝoj mi sekvis lin, mi cerbumis pri la rimedo tiri min el la afero, sed li mem estis tiel kvieta kaj gravmiena, ke mi hontis pro mia konfuziĝo. La malpraveco - se mi 
povus paroli pri nuna aŭ estonta malpraveco - ŝajnis esti nur 
ĉe mia flanko; lia animo estis senkonscia kaj kvieta. 
"Jane," li ree parolis, kiam ni suriris la laŭbo-plantitan 
vojon kaj malrapide nin direktis al la ruiniĝanta plektobarilo kaj al la kaŝtanarbo, "Jane, Thornfield estas belega restadejo en la somero, ĉu ne? 
"Jes, sinjoro. 
"Sendube vi jam komencis iom ami la domon, ĉar vi ŝatas 
naturbelecon kaj krom tio amas hejmecon." 
"Tre certe, mi tre amas kaj ŝatas Thornfield." 
"Kaj kvankam mi ne komprenas la kialon, mi tamen vidas,
ke vi sentas ion simpatian rilate al tiu malsaĝa eta Adèle kaj 
same al la modesta sinjorino Fairfax." 
"Jes, sinjoro, en malsamaj manieroj mi kore amas ambaŭ." 
"Kaj ĉu vi ne malĝojus disiĝi de ili?" 
"Jes." 
"Estas bedaŭrinde!" li diris ĝemante. Tiam li longe silentis. 
Post kelka tempo li parolis plue: "Tiel okazas en la mondo, 
apenaŭ oni trovis feliĉan restadejon, kiam subite sonas voĉo, 
kiu ordonas: ' leviĝu ĉar la tempo de via ripozo pasis.' " 
"Ĉu do mi devos foriri, sinjoro?" mi demandis. "Ĉu mi 
devos forlasi Thornfield?" 
"Mi kredas, ke vi devos, Jane. Mi tre bedaŭras Jane, sed 
vere mi kredas, ke vi devas foriri." 
Tio estis por mi forta bato; sed mi ne lasis min ĵeti de ĝi sur 
la teron. 
"Nu, sinjoro, mi estos preta, kiam venos la ordono de 
foriro." 
"Ĝi jam venis - ĉar mi devas hodiaŭ vespere sciigi al vi 
tiun ordonon." 
"Vi do estas edziĝonta, sinjoro?" 
"Vi tion ĝuste divenis - precize divenis. Per via ordinara 
saĝeco vi denove trafis la kapon de la najlo." 
"Ĉu baldaŭ, sinjoro?" 
"Tre baldaŭ, mia -, tre baldaŭ fraŭlino Eyre; kaj vi memoras ankoraŭ, kiam la famo aŭ mi mem sciigis al vi la unuan 
fojon, ke estas mia intenco, kurbigi mian maljunan fraŭlonukon sub la sankta jugo - ke mi intencas submeti min al la 
sankta edziĝostato kaj premi al mia brusto, mallonge dirite (ŝi 
estas plenbrakaĵo: sed tio estas indiferenta - oni ne povas 
havi tro multon de tia bonegaĵo, kia estas mia belega Blanche)
nu do, kiel mi diris - aŭskultu min, Jane! Ne plu turnu la 
kapon por rigardi post alia tineo, ĝi estas nur kokcinelo fluganta hejmen. Mi nur volis memorigi al vi, ke estis vi, kiu 
unua diris al mi kun tiu via diskreteco, kiun mi tiel ŝatas - 
kun tiuj antaŭvido, prudento kaj humileco, kiuj decas al via 
respondebla kaj dependa situacio - ke, se mi edziĝos kun 
fraŭlino Ingram, vi prefere tuj foriros kun la eta Adèle. Mi ne 
volas aludi la ofendon, kiu por la adoratino de mia koro sin 
kaŝas en via deziro; vere, Jane, mi penos forgesi tiun ofendon, 
kiam vi estos malproksime de ĉi tie; mi penos forgesi pri ĝi kaj 
pensas nur al la antaŭzorgo, kiu kuŝas en ĝi; ĝi estis tiel granda, ke mi eĉ volas fari ĝin la gvidilo de miaj agoj. Adèle devas 
esti sendata al instituto kaj vi, fraŭlino Eyre, devos havi novan 
funkcion." 
"Jes, sinjoro, mi tuj presigos anoncon en la ĵurnaloj, sed mi 
supozas -" mi volis diri, "mi supozas, ke mi povos resti ĉi tie, 
ĝis mi trovis alian hejmon," sed mi eksilentis sentante, ke estus al mi neeble diri tiun longan frazon, ĉar en tiu momento 
mi ne povis regi mian voĉon. 
Sinjoro Rochester parolis plue, "Mia edziĝo okazos proksimume antaŭ la paso de monato, kaj en tiu intertempo mi 
ĉirkaŭrigardos por trovi por vi funkcion kaj novan hejmon." 
"Dankon, sinjoro, mi bedaŭras kaŭzi al vi tiom da peno." 
"Ho! ne senkulpigu vin! Mi opinias, ke subulo, kiu tiel bone 
plenumis sian devon, kiel vi, havas la rajton postuli malgrandan subtenon kaj helpon de sia mastro, precipe kiam li sen 
multa peno povos oferi ilin; mi eĉ aŭdis, ke mia estonta bopatrino scias pri funkcio, kiu eble taŭgos por vi; ŝi parolis pri 
la edukado de la kvin filinoj de certa sinjorino Dionisius 
O' Gall en Bitternutlodge, en la graflando Connaught en Irlando. Irlando plaĉos al vi, mi kredas; oni diris al mi, ke la tieaj 
homoj estas varmkoraj kaj bonaj." 
"Sed tio estas tiel malproksime de ĉi tie, sinjoro." 
"Ne gravas - saĝulinon kiel vi ja ne timigos la longa voja- 
ĝo aŭ la malproksimeco - ĉu ne?" 
"La vojaĝo estas al mi indiferenta - sed la malproksimo, 
kaj krom tio la maro estos interbarilo - -" 
"Inter kiuj, Jane?" 
"Inter Anglujo, Thornfield, kaj -" 
"Nu?" 
"Kaj vi, sinjoro." 
Tion mi diris malvole; kaj ne povante reteni la larmojn, ili 
venis al mi en la okulojn. Sed mi ne ploris tiel laŭte, ke oni 
povis aŭdi tion; mi retenis la singultojn. La penso pri sinjorino 
O' Gall en Bitternutlodge kaj ŝiaj kvin filinoj glaciigis mian 
koron; kaj ankoraŭ pli glaciiga estis la penso al la ondegoj kaj 
la ondoŝaŭmo, kiuj kiel ŝajnis, estis destinitaj muĝi inter mi 
kaj la viro, ĉe kies flanko mi nun estis promenanta; kaj plej 
terura estis la penso pri tiu vasta, profunda, neŝipirebla maro 
- riĉeco, situacio, moroj, kutimoj - disiganta min de tio, 
kion mi tiel nature kaj neeviteble amis. 
"Ĝi estas tiel malproksime de ĉi tie," mi diris refoje. 
"Tre certe, kaj kiam vi estos en Bitternutlodge, graflando 
Connaught en Irlando, tiam mi neniam revidos vin, Jane, tio 
estas ne kontraŭdireble vera. Ĉar neniam mi iros al Irlando, 
mi ne simpatias kun tiu lando. Sed, ĉu ne vere, Jane, ni estis 
ĉiam bonaj amikoj." 
"Jes, sinjoro." 
"Kaj kiam bonaj amikoj estas kune en la antaŭvespero de 
disiĝo, tiam ili sentas sin feliĉaj, se ili povos pasigi la pasigotan tempon unu flanke de la alia. Venu - ni kviete parolu 
ankoraŭ horon aŭ pli longe pri la disiĝo kaj la vojaĝo kaj 
dume ni rigardu la stelojn, kiel ili kviete unu post la alia supreniras sur la ĉielo. Ni sidiĝu ĉi tie sur tiu benko sub la alta 
honorinda kaŝtanujo. Ni sidiĝu tie hodiaŭ vespere en paco; 
eble la sorto decidis, ke neniam poste ni sidos tie." - Li premis min sur la benkon, kaj sidiĝis ĉe mia flanko. 
"La vojo al Irlando estas tre longa, Jane, ke fariĝas al mi 
malfacile sendi mian etan amikinon al tia longa, laciga voja- 
ĝo; sed kion fari, se mi ne havas la povon fari ion pli bonan? 
Ĉu vi kredas, ke niaj karakteroj estas iel parencaj, Jane? 
En tiu momento ne estis al mi eble doni iun ajn respondon; 
la emocio, kiun sentis mia koro, estis tro granda. 
"Ĉar," li parolis plue, "ofte min atakas strangaj sentoj rilate al vi, precipe kiam vi estas tiel proksima al mi, kiel nun; 
tiam estas al mi, kvazaŭ mi portas en mia brusto iun fadenon, 
kiu firme kaj nerompeble estas ligita al sama loko en via malgranda, delikata korpeto. Kaj mi timas, ke por ĉiam rompiĝos 
tiu kunigita fadeno, kiam tiu ventega kanalego kaj pli ol 
ducent mejloj da tero kuŝas inter ni. Kaj tiam min teruras la 
angoro, ke tiam mi devos morti pro interna sangoperdo. 
Rilate al vi - vi - baldaŭ forgesos min." 
"Tion mi povus neniam sinjoro - Vi scias, ke..." - mi ne 
estis kapabla paroli plue. 
"Jane, ĉu vi aŭdas kiel la najtingalo kantas tie en la arbaro? Aŭskultu do." 
Dum mi aŭskultis, mi komencis konvulsie singulti; ĉar mi 
ne povis plu regi miajn sentojn; mi devis cedi kaj mia longe 
retenita doloro tremigis mian tutan korpon. Kiam mi rekomencis paroli, mi faris tion nur por elparoli la pasian deziron, 
ke neniam mi naskiĝus aŭ venus al Thornfield. 
"Ĉu estos al vi malfacile foriri de ĉi tie, Jane?" 
La potenco de tiu sento, kiu naskis en mi amon kaj ĉagrenon, luktis por estiĝi la plej forta kaj volis eksplodi - ĝi volis 
perforte venki, ĝi volis sin montri, ĝi volis vivi, leviĝi, regi; jes 
- ĝi eĉ volis paroli. 
"Mi malĝojas, ĉar mi devas forlasi Thornfield, ĉar mi amas 
Thornfield - mi ĝin amas, ĉar mi vivis ĉi tie plenan, feliĉegan 
vivon almenaŭ dum mallonga tempo. Ĉi tie oni ne piedpremis min. Ĉi tie mi ne ŝtoniĝis, oni ne enŝlosis min kun stultaj animoj, oni ne metis min ekster ĉion, kio estas brila, alta 
kaj plenforta. Mi povis vizaĝon kontraŭ vizaĝo paroli kun tio, 
kion mi honoras; kun fortega, grandanima, malproksimen 
rigardanta karaktero. Mi konatiĝis kun vi, sinjoro Rochester, 
kaj teruro kaj angoro min kaptas, ĉar por ĉiam mi estos fortirata de vi. Mi vidas la necesecon de mia forvojaĝo kaj ĝi fantome min rigardas kiel la neceseco de la morto." 
"Kie do vi vidas tiun necesecon?" subite li demandis al mi. 
"Kie? Vi mem, sinjoro, ŝovis ĝin antaŭ min." 
"En kiu formo?" 
"En la formo de fraŭlino Ingram, nobla, belega virino - via 
fianĉino." 
"Mia fianĉino! Kiu fianĉino? Mi ne havas fianĉinon!" 
"Vi havos ŝin." 
"Jes - mi havos! - mi havos!" Li kunpremis la dentojn. 
"Tial mi devos foriri - vi mem tion diris." 
"Ne: vi restu! Mi ĵuras tion - kaj tiun ĵuron mi plenumos." 
"Mi diras, ke mi iru," mi respondis, pasie emociiĝinta. "Ĉu 
vi kredas, ke mi povos resti, kaj esti nenio al vi? Ĉu vi kredas,
ke mi estas aŭtomato? - maŝino sen sento? Ke mi povas 
toleri, ke oni forbatu de mia buŝo la panpecon, ke oni fortiru de mia mano la kalikon kun la klara akvo? Ĉu vi kredas, ke 
mi estas senanima, senkora, ĉar mi estas malriĉa, malgranda? 
- Vi malprave pensas! Mi havas tiom da animo, kiom vi - 
tiom da koro, kiom vi! Se Dio estus donacinta al mi nur iom 
da beleco kaj grandan riĉaĵon, tiam mi kaŭzus al vi tiom da 
peno kaj ĉagreno forlasi min, kiom vi al mi kaŭzas iri de vi. Mi 
nun ne parolas per la mediumo de la kutimo, eĉ la karno nun 
ne parolas al la karno - nun ĝi estas mia animo, kiu parolas 
al via, estas kvazaŭ ili ambaŭ trairus la pordon de la morto, 
kaj kvazaŭ ni starus antaŭ la piedoj de Dio - kiel egaluloj kiaj 
fakte ni estas!" 
"Kiaj fakte ni estas!" ripetis sinjoro Rochester - "tiel" li 
diris plue kaj ĉirkaŭbrakis min, premis sur sian koron, premis 
sian buŝon sur mian kaj diris: "tiel, Jane!" 
"Jes, tiel, sinjoro," mi diris kiel li, "sed tamen ne tiel; ĉar vi 
estas edziĝonta viro - aŭ preskaŭ edziĝonta - kaj eĉ kun iu, 
kiu staras tre malsuper vi - kun iu, kiun vi ne simpatias - 
kiun neeble vi povas kore ami; ĉar mi vidis kaj aŭdis, kiel vi 
mokis ŝin. Mi malestimus tian geedziĝon, tial mi estas pli bona ol vi - lasu min iri!" 
"Kien, Jane? Al Irlando?" 
"Jes, al Irlando. Mi nun diris mian opinion kaj nun mi 
povas iri, kien mi volos." 
"Jane, silentu; ne tiel luktu kiel sovaĝa birdo, kiu pro senespero disŝiras siajn proprajn plumojn." 
"Mi ne estas birdo, kaj neniu reto, neniu birdkaptisto 
kapablas kapti min. Mi estas libera homa estaĵo kun sendependa volo, kaj nun mi uzas tiun volon, dum mi foriras de vi."
Dua, forta klopodo liberigis min kaj mi staris rekte antaŭ 
li. 
"Kaj via volo ankaŭ decidu pri via sorto," li diris. "Mi oferas al vi mian manon, mian koron kaj parton de ĉio, kion mi 
posedas." 
"Vi ludas farson, kiun mi priridas." 
"Mi petas vin iri ĉe mia flanko tra la vivo - esti mia dua 
duono kaj plej bona akompanantino." 
"Rilate al tio vi jam longe faris vian elekton, tenu ĝin." 
"Jane, silentu kelkajn momentojn; vi estas tro ekscitita. Ankaŭ mi klopodos kvietiĝi." 
Ventopuŝo trairis la laŭro-aleon kaj murmuris tra la bran- 
ĉojn de la kaŝtanujo. Ĝi iris pluen - pli kaj pli pluen ĝis ĝi formortis en la malproksimo. La kantado de la najtingalo estis 
nun la sola sono aŭdata, kaj dum mi aŭskultis ĝin, miaj larmoj ekfluis. Sinjoro Rochester sidis senmove kaj amike kaj 
grave rigardis min. Mallonga momento pasis antaŭ ol li ree 
ekparolis; fine li diris: 
"Sidiĝu ĉe mia flanko, Jane, kaj ni klopodu kompreni unu 
alian." 
"Neniam mi sidiĝos plu ĉe via flanko. Mi devis cedi tiun 
lokon kaj ne reprenos ĝin." 
"Sed, Jane, mi petas tion al vi, kiel al mia edzino; nur kun 
vi mi volas edziĝi." 
Mi silentis, pensante, ke li primokas min. 
"Venu, Jane - venu ĉi tien." 
"Via fianĉino staras inter ni." 
Li salte leviĝis kaj per unu paŝo estis apud mi. 
"Mia fianĉino estas ĉi tie," li diris, ree tirante min al si, "ĉar
vi estas mia egalulino kaj ĉar vi similas min, Jane, ĉu vi volas 
estiĝi mia edzino?" 
Mi ankoraŭ ne respondis, kaj ree mi luktis por liberigi min 
de liaj brakoj, ĉar mi ankoraŭ ne kredis al li. 
"Ĉu do vi ne kredas, kion mi diras, Jane?" 
"Ne, tute ne." 
"Ĉu do vi ne fidas min?" 
"Neniel." 
"Ĉu mi estas mensogulo en viaj okuloj?" li kolerete demandis. "Eta dubulino, mi konvinkos vin. Kio estas al mi fraŭlino 
Ingram? Tute nenio. Kaj tion vi tre bone scias. Kion ŝi sentas 
por mi? Nenion, kaj mi faris mian eblon por ricevi la pruvon 
pri tio. Mi zorgis por tio, ke ŝin atingis la famo, ke mia posedaĵo ne estas la triono de tio, kion oni supozis, kaj poste mi 
vizitis ŝin por vidi la efikon; kaj de ŝi kaj de ŝia patrino mi estis 
ricevata tre indiferente, malvarmete. Mi ne povus kaj ne volus 
edziĝi kun fraŭlino Ingram. Ho vi - vi stranga, preskaŭ 
supertera estaĵo! - Vin mi amas kiel mian propran karnon. 
Vin - ho malriĉa, eta, kvankam ne bela - vin mi petegas 
akcepti min kiel vian edzon." 
"Kion, min!" mi kriis, komencante kredi lian sincerecon 
pro lia graveco kaj precipe pro lia malĝentileco. "Ĉu min, kiu 
havas neniun amikon, krom vi - almenaŭ se vi estas tia. Kiu 
posedas nenion krom tio, kion vi al mi donis?" 
"Jes, vin. Jane. Vi devas estiĝi mia - tute mia. Ĉu vi konsentas? Diru jes kaj tuj." 
"Sinjoro Rochester, montru al mi vian vizaĝon; turnu ĝin 
al la lunlumo." 
"Kial?" 
"Ĉar mi volas legi vian vizaĝon - turnu ĝin al la lunlumo!"
"Jen! Vi trovos nur malmulton legeblan krom ĉifita, plenskribita paĝo. Sed provu legi - tamen rapidu, ĉar mi suferas." 
Lia vizaĝo estis tre ekscitita kaj ruĝa; spasmaj linioj kuris 
sur lia vizaĝo kaj liaj okuloj brilis per stranga ardo. 
"Ho, Jane, vi turmentas min!" li kriis. "Vi turmentas min 
per tiu esplora kaj tamen korfidela kaj noblanima rigardo!" 
"Kiel mi povas fari tion? Se vi estas sincera kaj via ofero 
sincera, miaj solaj sentoj al vi devas esti dankemo kaj dediĉo 
- ili ne povas turmenti." 
"Dankemo!" li kriis; kaj sovaĝe li diris plue - "Jane, akceptu min rapide. Diru Edward - nomu min per mia nomo - 
Edward - mi volas edziĝi kun vi. 
"Ĉu vi ne mokas? Ĉu vere vi amas min? Ĉu sincere vi 
deziras, min kiel vian edzinon?" 
"Tion mi deziras, kaj se ĵuro estas necesa por pruvi tion, mi 
ĵuras." 
"Tiam, mi volas edziĝi kun vi, sinjoro." 
"Diru Edward, ne: sinjoro. 
"Kara Edward!" 
"Venu al mi - kiel eble plej proksime," - li diris; kaj premante sian vangon al mia, li flustris: "faru min feliĉa kaj mi 
feliĉigos vin." 
"Dio pardonu al mi!" li diris al si mem, "kaj ke la mondo 
sin ne loku inter nin. Ŝi estas mia, ŝi restos mia." 
"Sed neniu povus loki sin inter nin." 
"Ne, - kaj tio estas tre feliĉa," li diris. Kaj se mi amus lin 
malpli multe, mi trovus en tiu momento liajn ravitan rigardon kaj voĉtonon sovaĝaj; sed sidante tiel ĉe lia flanko, vekita 
de la premsonĝo de disiĝo - kaj vokita al la paradizo de la 
rekuniĝo mi pensis nur pri la feliĉo, kiu abunde estis al mi
oferata. Kaj ĉiam denove li demandis: "Ĉu vi estas feliĉa, 
Jane?" Kaj ĉiam mi respondis lin: "Jes!" Kaj tiam li murmuris: 
"Per tio ĉio kvitiĝos - per tio ĉio kvitiĝos. Ĉu mi ne trovis ŝin 
sen amikoj kaj senkonsola? Ĉu nun mi ne protektos, amos kaj 
konsolos ŝin? Ĉu mia koro ne estas plena de amo kaj ĉu miaj 
decidoj ne estas firmaj? Ĉi tio ne estos. alkalkulita al mi kiel 
peko antaŭ la dia tribunalo. Mi scias, ke mia Kreinto aprobas, 
kion mi nun faras. Rilate al la juĝo de la mondo - ĝi estas al 
mi tute indiferenta. Mi kontraŭstaros ĉies opinion." 
Sed kio okazis al la vespero? La luno ankoraŭ ne subiris kaj 
malgraŭ tio ni jam dronis en la mallumo. Apenaŭ mi povis 
vidi la vizaĝon de mia mastro, kvankam mi sidis tuj apud li. 
Kaj kio okazis al la kaŝtanujo? Ĝi ĝemis kaj kurbigis siajn 
branĉojn dum subite la vento fajfegis trans nin tra la laŭroaleo. 
"Ni devos iri internen," diris sinjoro Rochester, "la vetero 
ŝanĝiĝas. Mi povus sidi kun vi ĉi tie ĝis morgaŭ matene, Jane." 
"Kaj mi kun vi," mi pensis. Kaj eble mi estus dirinta tion, 
sed blindiganta fulmo pafiĝis el nubo, al kiu okaze mi suprenrigardis; sekvis bruego, kraketado kaj tondrobato tiel terura, 
ke mi kaŝis miajn blindigitajn okulojn sur la ŝultro de sinjoro 
Rochester. 
La pluvo ekfalis torente. Rapide li tiris min post si laŭ la 
piedvojo, tra la parko, ĝis ni atingis la domon. Sed ni ambaŭ 
estis trempe malsekaj antaŭ ol ni transiris la sojlon. Li estis 
deprenanta mian ŝalon en la koridoro, kaj forĵetanta la akvon 
el miaj disiĝintaj haroj, kiam sinjorino Fairfax venis el sia 
ĉambro. 
Komence mi ne rimarkis ŝin, nek sinjoro Rochester. La 
lampo brulis. Estis preskaŭ noktomezo.
"Iru tuj demeti viajn malsekajn vestojn," li diris, "kaj: 
bonan nokton - dormu bone, mia karulino!" 
Ripete li kisis min. Rigardante supren kaj liberiginte min el 
lia ĉirkaŭbrako, mi vidis la palan, gravan kaj konsternitan 
vidvinon. Mi ridetis al ŝi kaj rapidis supren. "Klarigoj sekvos 
poste," mi pensis. Sed atinginte mian ĉambron, mi sentis la 
okazintaĵon ĝenege terura, ke ŝi klarigus al si malbone, kion 
ŝi ĵus vidis. Tiu timo baldaŭ foriĝis, ĉar mia ĝojego forpelis 
ĉiun alian senton; kaj kvankam la vento fajfegis kaj la fulmotondro bruegis, kaj la fulmoj ĉiam denove heligis mian ĉambron, kaj la pluvego kiel akvofalo falis el la ĉielo, mi ne sentis plu timon kaj eĉ malmultan respektimponon. Sinjoro Rochester venis tri fojojn al mia ĉambro dum la ventego por 
demandi, ĉu mi estas kvieta, kaj tio konsolis min kaj donis al 
mi la forton por elteni ĉion. 
Antaŭ ol mi ellitiĝis en la sekvanta mateno, eta Adèle 
enkuris mian dormejon por rakonti al mi, ke la alta sovaĝa 
kaŝtanarbo en la nokto estis trafita de la fulmo kaj ke ĝi duone estas frakasita.
Ĉapitro XXIV. 
Ellitiĝante kaj vestiĝante, mi pensis ankoraŭ fojon pri ĉio, 
kio okazis kaj kun miro mi demandis al mi, ĉu ĉio tio ne 
estis sonĝo. Mi ne povis kredi al la vero, antaŭ ol mi revidus 
sinjoron Rochester kaj denove aŭdus liajn amvortojn kaj lian 
amkonfeson. 
Suprenligante miajn harplektaĵojn, mi konsideris mian 
vizaĝon en la spegulo kaj vidis, ke ĝi ne estas plu malbela; ĝi 
esprimis esperon kaj viva ruĝo kovris la vangojn. Miaj okuloj rigardis kvazaŭ ili estus vidintaj la fonton de la vivo kaj 
pruntintaj sian brilon de la ludantaj ondoj. Ofte mi estis rigardinta mian mastron, dum mi timis, ke mia rigardo povus esti 
al li malagrabla. Nun mi tamen sciis, ke mi povos levi mian 
vizaĝon al lia kaj ke ĝi ne malvarmigos lian amon. Mi prenis 
simplan sed puran, helan somerveston el mia ŝranko kaj vestis min per ĝi; estis al mi, kvazaŭ neniu vestaĵo tiel bone vestis 
min - mi ja ankaŭ neniam portis ĝin en tiu feliĉega animstato. 
Malsuprenirante al la halo, mi tute ne estis mirigita pro tio, 
ke rava junia mateno sekvis la teruran dumnoktan uraganon. 
Freŝiganta, aromplena aertrablovo iris al mi renkonte tra la 
malfermita vitro-pordo. La naturo ja nepre estu gaja, kiam mi 
estis tiel feliĉega. 
Almozulino kun sia knabeto - ambaŭ palaj, mizeraj kaj 
ĉifone vestitaj - supreniris la larĝan ĝardenvojon; mi iris al
ili renkonte kaj donis al ili la monon, kiun mi havis en mia 
monujo; pli ol kvar ŝilingojn; ĉiuj homoj ĉu bonaj ĉu malbonaj, devis partopreni mian feliĉegon. La korvo gratadis, la birdetoj kantis, sed nenio estis tiel ĝoja kaj belsona kiel la 
muziko de mia propra koro. 
Sinjorino Fairfax mirigis min, dum ŝi kun malĝoja vizaĝo 
rigardis tra la fenestro dirante grave: "Fraŭlino Eyre, ĉu vi 
volas eniri por matenmanĝi?" Dum la manĝo ŝi estis kvieta 
kaj malvarma, sed la momento ankoraŭ ne venis por doni al 
ŝi la intencitan klarigon. Mi devis atendi ĝis la veno de mia 
mastro, kiu klarigos al ŝi ĉion, kaj tiel longe ankaŭ ŝi devis 
atendi. Mi manĝis, kion mi povis kaj tuj poste rapidis supren. 
Mi renkontis Adèle, kiu venis el la lerneja ĉambro. 
"Kien vi iras? La studohoro ja komenciĝis." 
"Sinjoro Rochester sendis min al la infanĉambro." 
"Kie li estas?" 
"Tie," ŝi diris, montrante la ĉambron, kiun ŝi ĵus forlasis." 
Mi eniris. Jen li staris. 
"Eniru kaj diru al mi, ' bonan matenon' ," li diris. Gaje mi iris 
al li. Ne malvarman, bonmanieran salutvorton aŭ indiferentan manpremon li donis al mi, sed koran ĉirkaŭbrakon kaj 
koran kison. Tio ŝajnis al mi tre natura; estis sankta konscio 
esti de li amata, esti tiel kore de li amata. 
"Jane, vi aspektas tiel floranta, tiel ridanta kaj ĉarma," li 
diris, "vere ĉarma hodiaŭ matene. Ĉu tio estas mia pala, eta 
elfino? Ĉu tio estas mia mustard-semereto? Ĉi tiu eta, suna 
knabino kun kavetoj en la vangoj kaj rozaj lipoj? Kun la silke 
mola, kaŝtankoloraj haroj kaj brilantaj brunaj okuloj?" 
Kara leganto, mi havis verdajn okulojn, sed pardonu al li 
la eraron; supozeble ili ŝajnis al li freŝe koloritaj.
"Tio estas Jane Eyre, sinjoro." 
"Kaj estos baldaŭ Jane Rochester," li parolis plue, "en kvar 
semajnoj, Jane; ne unu tagon pli longe. Ĉu vi aŭdas kaj komprenas min?" 
Mi aŭdis lin, sed ne povis kompreni tion. Ĝi kaŭzis al mi 
kapturniĝon. La sento, kiun tiu sciigo naskis en mi, estis io pli 
forta ol ĝojo - ĝi estis io, kio doloris kaj surdigis min. 
"Viaj vangoj ĵus estis ruĝetaj, Jane, nun ili iĝas morte palaj. 
Kial do?" 
"Ĉar vi donis al mi novan nomon - Jane Rochester, kaj tio 
sonis tiel strange." 
"Jes, sinjorino Rochester," li diris, "la juna sinjorino Rochester, la knabino-fianĉino de Fairfax Rochester." 
"Ŝajnas al mi, kvazaŭ tio estas neebla, sinjoro! Ĉio tio estas 
tiel neverŝajna. Sur ĉi tiu tero neniu akiras plenan feliĉegon. 
Mi ja ne naskiĝis por pli bona sorto ol miaj proksimuloj. Estus 
fea rakonto nura sonĝo, se tia sorto okazus al mi." 
"Sed mi realigos tiun sonĝon. Ankoraŭ hodiaŭ mi komencos la efektivigon. Hodiaŭ matene mi skribis al mia bankiero en Londono, ke li sendu al mi certajn juvelojn, kiujn li konservas por mi - heredaĵojn de la sinjorinoj de Thornfield. Mi 
esperas, ke post du aŭ tri tagoj mi povu ŝuti ilin sur viajn 
genuojn, ĉar okazos al vi ĉiuj privilegioj kaj atentoj, kiuj iam 
okazos al la filino de senatano, se kun ŝi mi edziĝus." 
"Ho, sinjoro, ne parolu pri juveloj! - Mi ne amas, ke oni 
parolu pri ili. Juveloj por Jane Eyre! Tio estus stranga kaj 
nenatura! Pli volonte mi ne havos ilin." 
"Mi mem volas meti la diamantĉenon ĉirkaŭ vian kolon kaj 
kroni vian frunton per la diademo! Kiel rave ili vestos vin! 
Ĉar, Jane, la naturo stampis sur via frunto la markon de
nobeleco! Kaj mi volas ornami ĉi tiujn delikatajn brakojn per 
braceletoj, kaj plenŝarĝi ĉi tiujn etajn feo-fingrojn per multekostaj ringoj." 
"Ne, ne, sinjoro! Pensu pri aliaj aferoj, parolu pri io alia kaj 
alimaniere! Ne parolu al mi kiel al belaĵo; mi estas nenio 
krom via simpla, kvakersimila guvernistino." 
"En miaj akuloj vi estas belaĵo kaj eĉ belaĵo laŭ mia koro; 
delikata kaj elfsimila." 
"Malgranda kaj sensignita, vi volas diri. Ho, sinjoro, vi son- 
ĝas, aŭ vi volas moki min. Pro la boneco de Dio, ne estu ironia!" 
"Mi ankoraŭ sukcesos en tio, ke la mondo akceptos vin kiel 
belaĵon," parolis li plue, kaj pro la maniero de lia parolo mi 
fariĝis malkvieta, ĉar mi sentis, ke li al si kredigas ĉion tion aŭ 
ke li provas kredigi tion al mi. 
"Mi volas vesti mian Jane per silko kaj puntaĵo kaj rozojn 
ŝi devos porti sur la haroj; kaj la kapon, kiu super ĉio estas al 
mi kara, mi volas kovri per multekosta netaksebla vualo." 
"Sed tiam vi ne rekonos min plu, sinjoro; kaj mi ne estos 
plu via iama Jane Eyre, sed simio en arlekena vestaĵo - pigo 
en pruntitaj plumoj. Vere, sinjoro Rochester, pli mi amus vidi 
vin en teatra kostumo, ol min mem en la robo de korteganino. Kaj mi ne diras, ke vi estas bela, sinjoro, kvankam mi senlime vin amas: multe tro kore kaj vere por flati vin. Tial ankaŭ 
vi ne flatu min." 
Tamen li daŭrigis pri sia temo, ne rimarkante miajn malkonsentajn malaprobojn. 
"Ankoraŭ hodiaŭ mi veturos kun vi al Millcote, por ke vi 
elektu kelkajn vestaĵojn por vi. Mi ja diris, ke ni en kvar 
semajnoj estos geedziĝintaj. La edziĝo okazos tute senbrue en
tiu preĝejo kaj tuj poste mi kondukos vin al la ĉefurbo. Post 
kelka restado en Londono, mi kondukos mian trezoron al 
regionoj pli proksimaj al la suno, al francaj vinberĝardenoj kaj 
italaj ebenaĵoj; kaj ĉion vi vidos, kio estis fame konata en la 
antikva historio kaj multekosta en la nuna epoko. Vi vidos 
ankaŭ la vivon en la grandaj urboj, kaj vi lernos alte ŝati vin, 
komparante vin kun aliuloj." 
"Ĉu mi vojaĝos? - Kaj kun vi sinjoro?" 
"Vi vizitos kun mi Parizon, Romon kaj Napolon, ni iros al 
Florenco, Venecio kaj Vieno; viaj piedoj tuŝos la lokojn, kie 
iam mi promenis; ili ŝvebos trans la ombrojn, kiujn mi transiris. Antaŭ dek jaroj mi senripoze vagadis kiel frenezulo tra la 
tuta Eŭropo; naŭzo, malamo kaj kolero estis miaj akompanantoj; nun mi resaniĝinte laŭiros la saman vojon, sed ĉaste 
kaj ĉe la flanko de anĝelo, kiu konsolos min." 
Mi ridis pro tiuj liaj paroloj. 
"Mi ne estas anĝelo," certigis mi, "kaj mi ne fariĝos anĝelo, 
antaŭ ol mi estos mortinta kaj en la paradizo. Mi estos nur mi 
mem. Sinjoro Rochester, vi atendu de mi nek ion ĉielan, nek 
vi postulu tion - ĉar tian postulon mi ne povus plenumi, mi 
ja ankaŭ ne povus postuli ion tian de vi." 
"Kion do, mia etulino, vi atendas de mi?" 
"Dum mallonga tempo vi eble restos, kiel vi estas nun, - 
sed nur mallongan tempon. Kaj poste vi estiĝos malvarma kaj 
kaprica, eble fine vi estiĝos severa kaj rigora, kaj mi havos 
multan penon kontentigi vin; sed kiam vi plene alkutimiĝos 
al mi, vi eble denove min ametos - mi diras: vi ametos, sed 
ne amos min. Mi supozas, ke via amo estos bolanta dum ses 
monatoj aŭ pli mallonge. En libroj, verkitaj de viroj mi vidis, 
ke tiu periodo estas la plej longa, ĝis kiu povas atingi la amo
de viro. Malgraŭ tio mi esperas, ke nenian mi, kiel amikino 
kaj akompanantino, estos tute indiferenta al mia kara sinjoro." 
"Ne estos tute indiferenta! Kaj denove ameti vin! Mi kredas, ke ĉiam denove mi ametos vin, kaj unu tagon vi konfesos 
al mi, ke mi ne nur ametas, sed vere kaj daŭre amas vin." 
"Ĉu vi ne estas kaprica, sinjoro?" 
"Al virinoj, kiuj neniel plaĉas al mi krom ilia vizaĝo, mi 
estas vera diablo, kiam mi ekscias, ke ili havas nek koron nek 
animon, se ili montras al mi nur perspektivon de sensignifeco, malsaĝeco, krudeco kaj maliceco; - sed al klara okulo kaj 
elokventa lango, al arda animo kaj karaktero, kiu sin kurbas 
sed ne rompiĝas kiu samtempe estas fleksebla kaj forta, konstanta kaj tamen facile traktebla - al tiuj mi ĉiam estas fidela 
kaj vera." 
"Ĉu vi konatiĝis kun tia karaktero, sinjoro? Ĉu vi amis 
tian?" 
"Mi ĝin amas nun." 
"Sed antaŭ ol vi konis min, se vere mi povas plenumi tiajn 
malfacilajn ecojn?" 
"Neniam mi trovis vian egalulinon. Jane, vi plaĉas al mi kaj 
vi regas min - ŝajne vi submetiĝas, kaj mi admiras la flekseblecon, kiun vi montras; kaj dum mi volvas la malmolan 
silkon ĉirkaŭ mia fingro, ĝi tremetigas mian koron. Vi influis je mi, venkis min, kaj tiu influo estas pli dolĉa, ol mi povas 
diri; kaj la venko, al kiu mi devas submetiĝi, estas pli ĉarma 
ol iu ajn triumfo, kiun mi povus venki. Kial vi ridetas, Jane? 
Kion do signifas tiu neklarigebla, nebela ŝangiĝo de via vizaĝ- 
esprimo?" 
"Mi pensis, sinjoro (pardonu al mi tiun ideon, kiu estis senvola) mi pensis pri Herkuleso kaj Samson kaj al iliaj ĉarmulinoj -" 
"Vere, mia eta elfo -" 
"Eksilentu, sinjoro! Vi ne parolas tre saĝe en ĉi tiu momento; ne multe pli saĝe ol agis tiuj du viroj. Sed, se ili estus edzi- 
ĝintaj, ili sendube per sia severeco kiel edzoj, estus kompensintaj sian malsaĝecon kiel svatiĝantoj, - kaj mi timas, ke vi 
agus tutsame. Mi dezirus jam nun scii, kion vi respondos al 
mi post paso de unu jaro, kiam mi petos de vi komplezon, 
kies plenumo ne estos al vi agrabla." 
"Petu al mi nun ion, Jane - nur bagatelon, mi dezirus, ke 
vi petus ion al mi -" 
"Certe, sinjoro, mi petos ion, mi havas peton farotan." 
"Parolu! Sed se vi rigardos supren kaj ridas al mi per tia esprimo, tiam mi ĵuras plenumi vian peton antaŭ ol mi ĝin konos, kaj tio faros el mi malsaĝulon." 
"Tute ne, sinjoro. Mi petas nur la jenon: ne venigu la juvelojn, kaj ne kronu min per rozoj; vi ja povus same bone borderi per veraj oraj strioj tiun simplan poŝtukon, kiun vi tenas 
en la mano." 
"Same bone mi povus orumi veran oron. Tion mi scias. Via 
peto tamen estas konsentita - almenaŭ por ĉi tiu momento. 
Mi nuligos la ordonon faritan al mia bankiero. Sed vi petis 
ankoraŭ nenion, vi nur petis, ke mi retenu donacon: petu denove." 
"Nu, sinjoro, bonvolu do kontentigi mian scivolemon, kiu 
rilate al unu punkto fariĝis tre granda." 
Li rigardis min konfuzita. "Kio ĝi estas? Kio ĝi povas esti?" 
li demandis rapide. "La scivolemo estas danĝera petantino. 
Estas feliĉe, ke mi ne ĵuris plenumi ĉiun peton -"
"Tamen ne povas esti danĝere plenumi la celitan, sinjoro." 
"Eldiru ĝin, Jane. Sed mi pli amus, se vi petus al mi la duonon de mia posedaĵo, ol ke vi povus eldemandi misteron." 
"Sed, ho reĝo Ahaŝveros! Al kio povus utili al mi la duono 
de via posedaĵo!! Ĉu vi kredas, ke mi estas procentegisto, kiu 
dezirus rentometi sian arĝenton per landpropraĵoj? Multe pli 
volonte mi posedus vian tutan konfidon. Vi do ne rifuzos al 
mi tiun fidon dum vi donas al mi lokon en via koro?" 
"Prenu mian tutan fidon, se tio estas penvalora, Jane. Sed 
pro la amo de Dio, ne metu sur vin neporteblan ŝarĝon! Ne 
aspiru venenon - ne fariĝu vera Evo en miaj manoj!" 
"Kial ne, sinjoro? Vi ja ĵus diris al mi, ke vi amas esti venkata kaj kiel volonte vi lasas vin konvinki. Ĉu vi ankaŭ ne opinias, ke mi devas uzi tiun konfeson kaj ke mi devas komenci 
per flatado kaj petado -, eĉ se necese per plorado - nur por 
vidi, kiel granda estas mia potenco?" 
"Mi provokas vin riski tian provon; se vi komencas arogi 
tro multe aŭ se vi estiĝos tro postulema, la ludo finiĝis." 
"Vere, sinjoro? Tiam vi estas cedema. Kiel grave vi nun 
aspektas! Viaj brovoj fariĝis tiel dikaj, kiel miaj fingroj kaj via 
frunto estas simila al tio, kion mi iam aŭdis nomi ' tondronubo' en stranga poemo. Supozeble, sinjoro, vi konstante 
montros tiun vizaĝon post kiam vi estos edziĝinta?" 
"Se vi, post kiam vi estos edziniĝinta, aspektos kiel nun, 
tiam mi kiel deca kaj bonmaniera kristano tre baldaŭ forigos 
de mi la penson kuniĝi kun koboldeto aŭ salamandro, Sed, 
kara etulino, kion do vi volus peti? - Rapide diru!" 
"Jen, nun vi estas vere malpli ol ĝentila. Sed tiu malĝentileco estas al mi pli agrabla ol flataĵo. Pli volonte mi estas etulino ol anĝelo. Jen kion mi volus demandi: Kial do vi tiel penis 
kredigi al mi, ke vi intencis edziĝi kun fraŭlino Ingram?" 
"Ĉu vi tion celis? Dank' al Dio, ke ne estis pli grave!" 
Lia frunto sereniĝis; li malsupren rigardis al mi, ridetis, 
karesis miajn harojn, kvazaŭ li kore ĝojis, ke granda danĝero 
estis fordeturnita. 
"Mi kredas, ke mi povas konfesi tion al vi," li parolis plue, 
"eĉ kaŭzante per tio vian kolereton. Jane, mi ja vidis kia fajra spirito vi povas esti, kiam vi estas ekscitita. Eĉ hieraŭ en la 
malvarma lunlumo mi vidis vin ardi, kiam vi ribelis kontraŭ 
la sorto kaj pretendis, ke vi postulis esti konsiderata de mi kiel 
mia egalulo. Jane, flanken dirite, vi mem kaŭzis, ke mi tiel 
agis." 
"Kompreneble, mi estis kulpa. Sed ni revenu al la afero, mi 
petas, sinjoro - - fraŭlino Ingram?" 
"Nu, do; aŭskultu; laŭŝajne mi amindumis fraŭlinon Ingram, dezirante, ke vi enamiĝu same freneze je mi, kiel mi enamiĝis je vi; kaj mi sciis, ke ĵaluzo estos mia plej forta samligano, kiun mi povus alvoki por helpi min!" 
"Bonege! - Nun vi estas malgranda - ne multe pli granda ol la supro de mia malgranda fingro. Estas hontinda maljustaĵo tiel agi. Ĉu vi tiam tute ne pensis pri la sentoj de fraŭ- 
lino Ingram, sinjoro?" 
"Ŝiaj sentoj koncentriĝas nur en unu punkto, nome en ŝia 
senlima fiereco; kaj ĝi devis esti humiligata. Ĉu vere vi estis 
ĵaluza, Jane?" 
"Estas indiferente, sinjoro Rochester. Neeble povas interesi 
vin tion scii. Respondu al mi ankoraŭ unu fojon sincere. Ĉu 
vi ne kredas, ke fraŭlino Ingram suferos pro via malhonesta 
koketaĵo? Ĉu ŝi ne konsideros sin forlasitino.
"Neeble! - Mi ja rakontis al vi, kiel kontraŭe ŝi forlasis 
min. La flamo de ŝia amo en unu momento malpligrandiĝis, 
aŭ pli bone dirite, estingiĝis pro la famo de mia nesolventeco." 
"Vi havas strangan, intrigan karakteron, sinjoro Rochester. 
Mi timas, ke rilate al multaj aferoj vi havas ekscentrajn principojn." 
"Miaj principoj neniam estis trejnataj; eble ili malrektiĝis 
pro manko de disciplino?" 
"Ankoraŭ unu fojon plensincere: ĉu mi povos ĝui la grandan akiritan feliĉon sen timo, ke neniu alia sentos la amaran 
doloron, kiun mi mem sentis antaŭ nelonge?" 
"Tion vi povos, mia malgranda knabineto. Sur la tuta tero 
troviĝas neniu alia, krom vi, kiu sentas por mi la saman puran amon, ĉar la kredo al via amo, Jane, estas la saniga, bonfaranta balzamo, kiun mi bezonas por mia animo." 
Mi premis miajn lipojn sur lian manon, kiu ripozis sur mia 
ŝultro. Mi tre amis lin, multe pli ol mi kuraĝis konfesi al li - 
pli ol povis esprimi vortoj. 
"Petu ankoraŭ ion alian de mi," li diris post kelkaj sekundoj, "mia plej granda ĝojo estas, ke vi faras al mi peton kaj ke 
mi povas cedi." 
Mi ree havis peton. 
"Sciigu al sinjorino Fairfax viajn intencojn, Sinjoro, hieraŭ 
vespere ŝi vidis nin en la halo kaj estis skandaliĝinta. Klarigu 
al ŝi la situacion antaŭ ol mi estos devigata renkonti ŝin 
denove. Mi ofendiĝas, ke tiel bona virino havu malfavoran 
juĝon pri mi." 
"Iru al via ĉambro kaj surmetu vian ĉapelon," li respondis. 
"Mi deziras, ke vi akompanu min hodiaŭ matene al Millcote,
kaj dum vi aranĝas la preparojn por la vojaĝo, mi volas lumigi 
la cerbon de la maljuna virino." 
"Mi kredas, ke ŝi opinias, ke mi forgesis pri via situacio, 
same kiel pri mia, sinjoro." 
"Situacio! - situacio! - Via situacio estas en mia koro kaj 
sur la nuko de tiuj, kiuj povus ofendi vin nun aŭ estonte. - 
Nun iru." 
Baldaŭ mi estis vestita kaj aŭdante, ke sinjoro Rochester 
forlasis la ĉambron de sinjorino Fairfax, mi rapidis al ŝi. La 
aĝa sinjorino ĵus legis ĉapitron el sia biblio - la epistolon por 
la tago. La biblio kuŝis malfermita antaŭ ŝi kaj la okulvitroj 
kuŝis sur ĝi. Ŝi ŝajnis ne pensi pri sia legado, kiun estis interrompinta sinjoro Rochester. 
Ŝiaj okuloj, fiksitaj sur la kontraŭa vando, esprimis la miregon de kvieta karaktero, kiu estis ekscitita pro neordinara 
novaĵo. Vidante min, ŝi regis sin; ŝi klopodis rideti kaj diris 
kelkajn gratulvortojn. Sed la rideto foriĝis kaj ne finiĝis la gratuloj. Ŝi denove surmetis la okulvitrojn, fermis la biblion kaj 
ŝovis malantaŭen sian seĝon. 
"Mi estas tiel mirigita," ŝi komencis, "ke apenaŭ mi scias, 
kion diri al vi, fraŭlino Eyre. Estas al mi, kvazaŭ mi sonĝis, sed 
mi ja ne sonĝis, ĉu ne vere? Sed kiam mi sidas tiel tute sola, 
mi ofte dronas en duondormo kaj tiam mi vidas kaj aŭdas 
ĉiajn aferojn, kiuj tute ne ekzistas. Pli ol unu fojon mi vidis en 
mia dormeto mian karan edzon, kiel li eniris kaj sidiĝis ĉe mia 
flanko; li mortis antaŭ pli ol dek kvin jaroj, sed malgraŭ tio mi 
ofte aŭdis lin voki mian nomon, Alico!! Alico!! kiel mi antaŭe 
estis nomata. Ĉu vi nun povas diri al mi, ĉu estas vere kaj 
certe, ke li petis vin edziĝi kun li? Ne ridu je mi! Sed estas al
mi kvazaŭ li estis ĉi tie en la ĉambro, dirante, ke vi estiĝos lia 
edzino en unu monato." 
"Tion saman li diris al mi," mi respondis. 
"Ĉu vere li diris tion? Ĉu vi kredas al li? Ĉu vere vi akceptis lin?" 
"Jes. 
Ŝi rigardis min konsternite. 
"Tion mi neniam povus pensi. Li estas fiera viro. Ĉiuj Rochesteroj estis fieraj. Kaj krome lia patro tre amis la monon. 
Ankaŭ pri li oni ĉiam diras, ke li estas tre singarda kaj ŝparema. Ĉu vere li intencas edziĝi kun vi?" 
"Almenaŭ tion li diris al mi." 
Ŝi esplore rigardis min de la kapo al la piedoj. Mi vidis en 
ŝiaj okuloj, ke ŝi trovas je mi neniun ĉarmon, kiu estas sufiĉe 
forta por solvi la enigmon. 
"Ne," parolis ŝi plue, "tio estas al mi nekomprenebla, sed 
nepre ĝi estas vera, ĉar vi mem tion diras. Kiel tio finiĝos - 
Dio scias: mi vere ne scias tion. En tiuj okazoj egaleco pri rango kaj posedaĵo estas tre konsilinda, kaj la diferenco je aĝo 
inter vi estas pli ol dudek jaroj. Li povus esti via patro." 
"Ho ne, sinjorino Fairfax!" kolerete mi kriis. "Li tute ne 
similas mian patron. Neniu, vidante nin kune, supozus ion 
tian. Sinjoro Rochester aspektas tiel juna kaj li estas tiel juna 
kiel plej multaj viroj dudekkvin-jaraj." 
"Kaj ĉu vere li edziĝos kun vi pro amo?" ŝi demandis plue. 
Ŝiaj duboj kaj skeptikoj kaj ŝia malvarmeteco tiel ofendis min, 
ke miaj okuloj pleniĝis per larmoj. 
"Mi bedaŭras, ke tio doloras vin," parolis plue la bonkora, 
maljuna vidvino, "sed vi estas tiel juna, vi konas tiel malmulte 
la homojn, mi volonte farus vin iom singarda. La malnova
proverbo diras: ' Ne ĉio brilanta estas diamanto' , kaj mi timas, 
ke ni trovos en ĉi tiu afero multon, kio estas tre diversa de tio, 
kion vi kaj mi atendas." 
"Kial? - ĉu do mi estas monstro?" mi demandis. "Ĉu estus 
neeble, ke sinjoro Rochester sentus por mi sinceran inklinon?" 
"Ne, vi estas ja sufiĉe beleta kaj en la lasta tempo vi eĉ multe plibeliĝis. Estas do eble, ke sinjoro Rochester tre vin amas. 
Mi ĉiam rimarkis, ke li por vi sentas certan preferon. Estis 
momentoj, kiam mi pro vi malkvietiĝis kaŭze de la tiel klare 
montriĝanta prefero kaj ofte mi deziris fari vin iom singarda. 
Sed ŝokis min tuŝi nur la eblecon de maljustaĵo. Mi sciis, ke 
tia ideo ofendus, eble kolerigus vin, kaj vi mem estis tiel diskreta, kaj tiel saĝa kaj modesta, ke mi esperis, ke oni povus 
lasi, ke vi mem protektu vin. Mi ne povas priskribi al vi, kion 
mi suferis, kiam hieraŭ vespere mi serĉis vin tra la tuta domo 
kaj ne povis trovi vin nek nian sinjoron. Kaj kiam mi vidis vin 
rehejmiĝi kun li je noktomezo!" 
"Nun, jam ne maltrankviliĝu kaj ne pensu plu pri tio," mi 
malpacience ŝin interrompis, "kontentigu vin la penso, ke ĉio 
tute estis en ordo. 
"Mi volas nur esperi, ke fine ĉio estos en ordo," ŝi diris, 
"sed kredu al mi, ke vi ne povas esti tro singarda. Faru vian 
eblon por teni sinjoron Rochester je certa distanco. Fidu lin 
tamen tiom malmulte, kiom vin mem. Sinjoroj de lia rango 
ordinare ne edziĝas kun siaj guvernistinoj." 
Mi vere sentis min ofendita; feliĉe Adèle enkuris en la ĉambron. 
"Kunveturigu min, - kunprenu min ankaŭ al Millcote!" 
kriis ŝi. "Sinjoro Rochester ne volas kunpreni min, kvankam
tiom da loko estas en la nova veturilo. Ho, mademoiselle, petu lin por mi, ke li min kunprenu." 
"Tion mi petos, Adèle," kaj ĝoja, ĉar mi povis foriri de mia 
malgaja admonistino, mi kun la knabino foriris de ŝi. La veturilo staris preta, la veturigisto ĵus haltis antaŭ la ĉefa portalo; mia sinjoro kaj ordonanto iris tien kaj reen antaŭ la domo, 
Piloto malpacience sekvis lin de proksime. 
"Ĉu ne vere, sinjoro, Adèle povas akompani nin." 
"Mi tion rifuzis al ŝi. Mi iros sen infanaĉo - nur kun vi." 
"Kunirigu ŝin, sinjoro Rochester, mi vin petas. Estas vere 
pli bone." 
"Ne, ŝi ĝenus nin." 
Li parolis en tre ordona tono; liaj rigardoj mirigis min. Mi 
estis ankoraŭ sub la malvarma influo de la avertoj de sinjorino Fairfax; pensante pri la dubo, kiun ŝi eldiris, min ree atakis kvazaŭ tremfrosto. Miaj esperoj estis premitaj pro sento 
de necerteco kaj senbazeco. La konscio de mia povo super li 
subite foriĝis. Mi estis obeanta lin sen plua kontraŭstaro. Helpante min eniri en la veturilon, li rigardis min en la vizaĝon. 
"Kio estas?" li demandis. "Ĉiu sunbrilo malaperis -ĉu vi 
do vere deziras, ke la infano akompanu nin? Ĉu vere vi ĉagrenigis, ĉar la etulino restos hejme?" 
"Mi tre ŝatus, se ŝi kunirus, sinjoro." 
"Nu, rapidu kaj surmetu vian ĉapelon, sed rapidu kiel la 
fulmo," li kriis al Adèle. 
Ŝi obeis lin kiel eble plej rapide. 
"Reale la ĝeno dum unu sola mateno ne estas tiel grava," 
li diris, "ĉar baldaŭ vi, viaj pensoj, paroloj kaj societo plene 
okupos min - por la tuta vivo." 
Kiam Adèle estis metita en la veturilon, ŝi kisis min, por
montri al mi sian dankon pro mia perado. Tuj li ŝovis ŝin en 
angulon sur la alia fianko. Tiam ŝi kliniĝis al mi preter lin. Ŝia 
gravmiena najbaro inspiris al ŝi multan devigon. Ŝi ne kuraĝis 
fari rimarkon pro lia nuna neafabla humoro, nek kuraĝis peti 
al li ian klarigon aŭ informon. 
"Lasu ŝin veni al mi," mi petis, "eble ŝi ĝenos vin, sinjoro; 
sur ĉi tiu loko estas ankoraŭ sufiĉa loko." 
Li metis ŝin kiel hundeton al mia fianko. "Mi tamen sendos 
ŝin al instituto," li diris, sed nun li ridetis. 
Adèle aŭdis lian diraĵon kaj demandis, ĉu ŝi "sans mademoiselle" estos sendata al instituto. 
"Jes," li diris, "tre decidite, sans mademoiselle; ĉar mi voja- 
ĝos kun mademoiselle al la luno kaj tie mi serĉos kavernon en 
unu el la blankaj valoj inter la fajrokraĉantaj montoj, kaj tie 
supre mademoiselle vivos kun mi, tute sola kun mi." 
"Sed tie vi havos nenion por manĝi; tie vi mortos pro malsato," rimarkis Adèle. 
"Tage kaj nokte mi kolektos por ŝi manaon: la ebenaĵoj kaj 
la montodorsoj estas blankaj per la manao tie supre en la 
luno, Adèle." 
"Sed kiam ŝi suferos pro malvarmo kaj bezonos varmon, 
kiel ŝi tiam ricevos fajron?" 
"La fajro suprenŝprucas el ĉiuj lunmontoj; kiam frostos, mi 
portos ŝin ien sur montsupron kaj kuŝigos ŝin sur la randon 
de la kratero." 
"Oh, qu' elle y sera mal - peu confortable!1 Kaj ŝi eluzos siajn 
vestojn - kiel do ŝi ricevos novajn?" 
Sinjoro Rochester kvazaŭ ne povante doni respondon al 
tiu demando," diris: 
1 Ho, kiel malbone ŝi estos tie - tute ne komforte!
"Hm - - Kion vi farus, Adèle? Rompu al vi la kapon por 
trovi taŭgan rimedon. 
Kiel laŭ via opinio aspektus blanka aŭ roza nubo kiel vesto? Kaj el ĉielarko oni eble povus fari belan skarpon." 
Post kiam Adèle estis pripensinta nomenton, ŝi diris: "Ne, 
ĉi tie ŝi estos multe pli bone; krome ŝi ja terure enuus loĝante 
nur kun vi sur la luno. Se mi estus mademoiselle, mi neniam 
konsentus iri kun vi." 
"Ŝi jam konsentis: ŝi promesis kuniri." 
"Sed vi ja tute ne povos konduki ŝin supren; ne estas vojo 
al la luno; ĉar estas nur aero; kaj vi ne povas flugi, nek mademoiselle." 
"Adèle, rigardu tiun kamparon." 
Ni estis nun ekster la pordego de Thornfield kaj la veturilo senskue laŭiris la ebenan landvojon al Millcote. Pro la uragano ne estis polvo sur la vojo; la malaltaj kreskaĵ-bariloj 
ambaŭflanke de la vojo brilis verde pro la freŝa pluvego. 
"Adèle, sur tiu kamparo mi iris antaŭ ĉirkaŭ dek kvar tagoj, 
tio okazis vespere en tiu tago, kiam ni kune kolektis fojnon 
sur la granda herbejo en la fruktoĝardeno. Ĉar mi estis laca 
de la laboro, mi sidiĝis sur barilo. Mi elpoŝigis libreton kun 
krajono kaj skribis pri malfeliĉo, kiu trafis min antaŭ nelonge; 
kaj mi skribis la fajran deziron, ke iam venu por mi feliĉaj 
tagoj. Mi skribis tre rapide, kvankam la taglumo jam estis 
foriĝonta, kiam sur la piedvojeto io alproksimiĝis, kio haltis 
je kelkaj paŝoj antaŭ mi. Mi rigardis ĝin. Tio estis eta, tre eta 
objekto, kiu portis vualon el araneaĵoj sur la kapo. Mi geste 
vokis ĝin al mi; baldaŭ ĝi sidis sur miaj genuoj. Mi ne parolis al ĝi - ĝi ne parolis al mi - per vortoj; sed mi legis en ĝiaj
okuloj kaj ĝi legis en miaj; nia senparola interparolado estis 
proksimume jene: 
"Ĝi diris, ke ĝi estas elfo venanta el la feujo; ĝi venis por fari 
min feliĉa, sed mi devus iri kun ĝi el la ordinara mondo al 
izolita loko - ekzemple al la luno - kaj ĝi fingre montris 
tien, kie la luno nun ruĝe brilas trans la altaĵo - kaj rakontis al mi pri la alabastraj kavernoj kaj arĝentaj valoj, kie ni 
povus vivi. Mi diris, ke volonte mi irus kun ĝi, sed mi memorigis la etan estaĵon, kiel ĵus vi faris, ke mi ne posedas flugilojn por flugi." 
' Ho,' respondis la elfo, ' tio ne malhelpas! Jen vi havas talismanon, kiu forigos ĉiujn barilojn,' kaj ĝi levis antaŭ miaj okuloj helan, oran ringon. 
' Ŝovu ĝin ĉirkaŭ la kvaran fingron de mia maldekstra mano 
kaj mi apartenos al vi, kaj vi apartenos al mi; kaj ni forlasos 
ĉi tiun teron kaj serĉos tie supre nian ĉielon.' Tiam la estaĵeto 
klinsalutis al la luno. 
"La ringon, Adèle, mi portas en mia brustopoŝo, mi ŝanĝis 
ĝin en libron, sed baldaŭ mi ekzorcos ĝin kaj faros el ĝi ringon." 
"Sed kion do ĉio tio tuŝas mademoiselle? La elfo estas al mi 
tute indiferenta; vi ja diris, ke vi portos mademoiselle al la 
luno -?" 
"Mademoiselle estas ja elfo," li diris misterplene flustrante. Tiam mi diris al ŝi, ke ĉio tio estas nur babilaĵo, kiun ŝi ne 
atentu; kaj ŝi siaflanke montris riĉan kvanton da veraj francaj skeptikaĵoj, dum ŝi nomis sinjoron Rochester vera mensogulo "un vrai menteur" dirante al li, ke ŝi ne atentos liajn 
feorakontojn, kaj ke "du reste il n' y avait pas de fees, et quand
meme il yen avait"1 ŝi estis konvinkita, ke neniu aperos antaŭ 
li, ke neniu oferos al li ringon aŭ vojaĝos kun li al la luno." 
La horo, kiun ni pasigis en Millcote, estis al mi turmentiga. Sinjoro Rochester devigis min iri al certa silkokomercejo, 
kaj tie li ordonis al mi elekti seson da silkaj vestoj. Mi malamis tion kaj petis, ke li prokrastu, sed vane - tiu afero devis 
tuj esti aranĝita. Per miaj fortaj petegoj, kiujn mi time flustris 
al li, li reduktis la seson je duo; sed li ĵuris, ke li mem elektos 
ilin. Kun vera angoro mi vidis, kiel liaj rigardoj ŝvebis trans la 
multkoloran varprovizon. Ili fiksiĝis sur riĉa ametist-kolora 
silkaĵo kaj belega roza atlaso. Ree mi flustris al li, ke li same 
bone povus aĉeti por mi oran veston kaj arĝentan ĉapelon, 
ĉar neniam mi havus la kuraĝon porti la vestojn, kiujn li elektis. Li estis obstina kiel ŝtono kaj post senfina peno mi sukcesis decidigi lin, ke li ŝanĝis ilin kontraŭ hele perlogriza robo 
el silko. 
"Post tiu momento, mia volo venku," li diris, "sed iam li 
tamen volus vidi min vestita belkolore kiel florbedo." 
Mi ĝojis kiam fine mi eliris la silkvaran komercejon kaj 
poste el la butiko de juvelisto; ĉar ju pli li aĉetis por mi, des 
pli mi sentis supreniri en miajn vangojn la ruĝo pro ĉagreneto 
kaj humiligo. Kiam ni ree sidis en la veturilo kaj mi apogis 
min malantaŭen en la kusenoj, min trafis la penso, kiel mi 
dum la malĝojaj kaj feliĉaj okazintajoj tute forgesis pri la 
letero de mia onklo, John Eyre al sinjorino Reed: nome pri lia 
intenco adopti min kaj igi min lia heredantino. 
Mi pensis: "Estus al mi vera senŝarĝiĝo, se mi havus nur la 
plej malgrandan sendependecon en monaj rilatoj; neniam mi 
povus suferi esti kiel ornamita pupo de sinjoro Rochester, aŭ 
1 Krome feoj tute ne ekzistas kaj se ili ekzistus
sidi kiel dua Danae vidante malsuprenfali sur min la oran 
pluvon. Reveninte hejmen mi tuj skribos al Madejro por sciigi 
mian onklon, ke mi estas edziniĝonta kaj kun kiu; pli facile mi 
suferos esti subtenata de sinjoro Rochester, se mi nur havus 
la perspektivon, ke li pere de mi iun tagon ricevus grandan 
riĉaĵon." 
Post tiu penso, laŭ kiu mi agis ankoraŭ la saman tagon, mi 
denove ricevis kuraĝon rigardi mian ordonanton kaj amanton en la okulojn, kiuj daŭre serĉis miajn, kvankam mi forturnis miajn vizaĝon kaj okulojn. Li ridetis, kaj al mi lia rideto 
estis simila al tiu, per kiu sultano kutimas feliĉigi la sklavinon, 
kiun li ornamis per siaj oro kaj juveloj. Mi kore premis lian 
manon, kiu daŭre estis serĉinta mian, kaj tiam ĝin forpuŝis de 
mi; ĝi estis ankoraŭ ruĝa pro mia pasia premo. 
Mi diris: "Vi ne bezonas tiom min rigardi; se vi ankoraŭ 
foje faras tion, mi ĝis la fino portos nenion krom miaj malnovaj vestoj de Lowood. Mi edzinigos min en ĉi tiu siringkolora vesteto el katuno kaj el la perlogrizaj silkaĵoj vi povos farigi 
por vi noktoveston, kaj el la nigra atlaso senfinan aron da 
vestoj." 
Li subridetis, frotis al si la manojn. "Ho, estas granda ĝuo 
aŭdi kaj vidi ŝin tiel!" li kriis. "Ĉu ŝi ne estas originala? Ĉu ŝi 
ne estas pikanta? Mi ne volus ŝanĝi ĉi tiun etan anglan knabinon kontraŭ la tuta haremo de la grandturko, kun ĉiuj ĝiaj 
huri-okuloj kaj gazelo-formoj!" 
Tiu orienta aludo refoje koleretigis min. "Mi neniel volus 
plenumi ĉe vi la rolon de harema sinjorino," mi diris, "tial mi 
petas vin ne konsideru min tia. Se vi intencas ion tian, tiam 
senprokraste foriru al la bazaro de Stambulo, kaj uzu vian
restantan monon, kiun ŝajne vi ne povas elspezi laŭ via plaĉo, 
por starigi sklavo-komercadon." 
"Kaj kion vi tiam farus, Jane, se mi komencus per tiom da 
bareloj da karno kaj provizo da nigraj okuloj?" 
"Mi pretigus min eliri kiel misiistino al ĉiuj landoj por prediki liberecon al ĉiuj vivantaj en sklaveco - inter aliaj ankaŭ 
al la loĝantinoj de haremoj. Oni akceptus min tie kaj mi instigus al ribelado. Kaj vi, trivosta paŝao, baldaŭ starus antaŭ 
ni kiel katenita malliberulo; kaj mi ne konsentus al senkatenigo antaŭ ol vi estus subskribinta liberalan leĝon, kian despoto ankoraŭ neniam donis." 
"Mi submetus min al vi senkondiĉe, mia eta Jane." 
"Mi ne indulgus, sinjoro Rochester, eĉ se vi petegus min 
per tiaj okuloj. Se vi tiel aspektus, mi estas certa, ke vi, ree 
liberiĝinte, tuj malobeus ĉiun leĝon, kiun vi sub devigo subskribis." 
"Nu, Jane, kion do fakte vi volas de mi? Mi timas, ke vi 
devigos min okazigi ankoraŭ duan edziĝoceremonion, krom 
tiu antaŭ la altaro. Vi postulos ankoraŭ tute specialajn kondiĉojn; tion mi jam vidas - kiuj ili estos?" 
"Mi dezirus nur malpezan animon, sinjoro, sur kiu ne premas devoj. Ĉu vi memoras ankoraŭ, kion iam vi diris pri Céline Varens? pri la diamantoj kaj la kaŝmiraj ŝaloj, kiujn vi 
donacis al ŝi. Mi ne volas esti via angla Céline Varens. Mi daŭ- 
rigos esti la guvernistino de Adèle, per tio mi perlaboras enlo- 
ĝadon kaj salajron, kaj krom tio ankoraŭ tridek sterlingajn 
funtojn. Per tiu mono mi aĉetos miajn vestojn, kaj vi donos al 
mi nenion krom -" 
"Nu, krom?"
"Krom via estimo; kaj se mi interŝanĝe donos al vi mian, 
tiam ni kvitiĝis unu kun alia." 
"Vere, rilate al malvarma, natura malrespekto, kaj pura 
nefleksebla fiereco, vi ne havas vian egalulinon," li diris. Ni 
nun atingis Thornfield. 
"Ĉu plaĉus al vi tagmanĝi kun mi hodiaŭ?" li demandis, 
kiam ni veturis tra la parkopordon. 
"Ne, mi dankas vin, sinjoro." 
"Kaj kial, ' ne, mi dankas vin, sinjoro' , se mi rajtas demandi?" 
"Mi neniam manĝis kun vi, sinjoro, kaj mi ne vidas, kial mi 
nun faru tion, antaŭ ol -" 
"Nu, antaŭ ol? Tiuj duonfrazoj ŝajnas ĉarmi vin." 
"Antaŭ ol mi devos tion." 
"Ĉu vi eble kredas, ke mi manĝas kiel kanibalo aŭ kiel gulo, 
ĉar vi ne volas esti mia kunmanĝantino?" 
"Mi tute ne formis al mi ideon pri tiu afero, sinjoro; sed mi 
dezirus vivi ankoraŭ unu monaton kiel ĝis nun mi faris." 
"Ne, vi tuj metos flanken vian guvernistinan sklavecon." 
"Vere! Mi petas pardonon, sinjoro, sed tion mi ne faros. Mi 
vivos plue kiel antaŭe. La tutan tagon mi estos for de vi, kiel 
mi kutimis; se vi deziras vidi min, vi povos vokigi min en la 
vespero; tiam mi venos; sed ne en alia tempo." 
"Mi dezirus fumi cigaron, Jane, aŭ pipon da tabako, por 
konsoli min pro ĉio tio ' pour me donner une contenance' kiel 
Adèle dirus; kaj malfeliĉe mi forgesis mian cigarujon kaj mian 
tabakujon. Sed aŭdu, nun vi povas disponi pri via tempo, eta 
tiranino, sed post mallonge venos mia vico. Kaj post kiam mi 
kaptis vin por ĉiam, por teni kaj teni vin, tiam mi - figure 
dirite - surmetos al vi ĉi tiun katenon." Dirante tion li tuŝis
sian horlogoĉenon. "Jes, ho mia kara etulino, mi portos vin 
tuj apud mia koro, por ke mia juvelo ne perdiĝu." 
Tion li diris, dum li helpis min eliri el la veturilo; kaj dum 
li poste elportis Adèle, mi eniris la domon kaj feliĉe povis iri 
supren. 
En la vespero li kiel kutime vokis min. Mi estis elpensinta 
okupadon por li; ĉar mi certe decidis ne pasigi kun li la vesperon tête-à-tete. Mi memorigis al mi lian belan voĉon; mi 
sciis, ke li amis kanti; bonaj kantistoj ordinare amas tion. Mi 
mem ne povis kanti kaj laŭ lia severa opinio mi eĉ ne posedis muzikan talenton. Sed estis al mi ĝojego aŭdi bonan kantadon. Apenaŭ krepuskiĝis kaj venis la horo de la romantiko 
kaj apenaŭ ĝi etendis sian bluan kaj orstelan standardon 
antaŭ nia fenestro, mi leviĝis, malfermis la pianon kaj petis 
lin je la nomo de la ĉielo kanti por mi. Li diris, ke mi estas 
kaprica sorĉistino kaj ke prefere li kantus al mi alian fojon; 
sed mi certigis, ke nenio egalvaloras la estantecon. 
"Ĉu mia voĉo do tiel plaĉas al vi?" 
"Tre multe." 
Reale mi ne intencis flati lian grandan vantecon; sed ĉi tiun 
fojon mi estis malfidela al mia principo pro specialaj motivoj, 
kaj mi instigis kaj petegis lin. 
"Tiam vi lud-akompanu, Jane." 
"Bone, sinjoro, mi faros mian eblon." 
Kaj mi faris mian eblon, sed tuj li forigis min de la seĝeto 
kaj nomis min "malgranda fuŝludantino". 
Post kiam li ŝovis min flanken senceremonie - kion mi 
antaŭe deziris - li prenis mian lokon kaj komencis akompani 
sin mem, ĉar same bone li ludis kiel kantis. Mi kaŝis min sur 
la fenestrobenko kaj dum mi sidis tie rigardante eksteren al
la mallumiĝanta ĝardeno kaj la senmovaj arbogrupoj, mi aŭskultis la dolĉan kanton, kiu estis kantata de ĉarma voĉo. 
La enhavo de la kanto temis pri turmentata koro, kiu fine 
renkontis la aspiritan amon, kaj finiĝis per la vortoj: 
"Mia amatino ĵuris kun sigelanta kiso, ke ŝi volas 
Vivi kun mi - kaj morti ; 
Fine mi ricevis mian neelparoleblan benon: 
Mi estas amata - kiel mi amas!" 
Li ekstaris kaj iris al mi; mi vidis, ke lia vizaĝo ardas, liaj 
falkosimilaj okuloj brilegis kaj pasio speguliĝis en liaj trajtoj. 
Dum momento mi perdis la kuraĝon - sed mi regis min. Mi 
ne volis amoscenon, nek kuraĝan demonstracion - kaj 
ambaŭ minacis min en tiu momento. Armilo por defendi min 
estis necesa kaj mi akrigis mian langon. Kiam li staris ĉe mia 
flanko, mi severe demandis: kun kiu li estis edziĝonta? 
"Tio estas stranga demando el la buŝo de mia amatino, 
Jane!" 
"Vere! Mi rigardas ĝin tre natura kaj antaŭ ĉio tre necesa. 
Vi parolis pri tio, ke via estonta edzino mortos kun vi? Kion 
vi opinias per tia idolana ideo? Mi tute ne intencas morti kun 
vi - atentu tion." 
"Ho, ĉio, kion mi aspiris kaj petegas, estas, ke estos al ni 
permesite vivi kune! La morto ja ne estas io por vi." 
"Vere, vi pravas. Mi same bone kiel vi havas la rajton morti, kiam venos mia tempo; sed mi volas atendi tiun tempon 
kaj ne lasi forbruligi min kiel hinda vidvino." 
"Ĉu vi volas pardoni al mi tiun egoistan penson kaj montri vian pardonon per kiso?" 
"Ne, prefere ne, se estas eble."
Mi aŭdis, ke li nomas min malmolnuka etulino, poste mi 
aŭdis, ke li grumblas: "Ĉiu alia virino estus tuŝita ĝis la midolo, aŭdinte tian kanton honore al sia laŭdo." 
Mi certigis lin, ke laŭkaraktere mi estas malmolkora - kiel 
fajroŝtono - kaj ke li spertos tion tre ofte; kaj ke krom tio mi 
estis decidinta montri al li kelkajn krudajn ecojn de mia 
karaktero, antaŭ ol pasis la estontaj kvar semajnoj; ĉar li 
devos scii, kian agadon li estis entreprenonta, dum ne estos 
ankoraŭ tro malfrue eviti ĝin. 
"Ĉu vi nun ne volas silenti aŭ prudente paroli kun mi?" 
"Mi silentos, se vi tion deziras; sed rilate al la prudenta 
parolado, mi povas certigi, ke mi jam faris tion." 
Li grincigis la dentojn, dirante: fi do, kaj pa! 
"Bone!" mi pensis, "furiozu laŭplaĉe. Sed mi estas certa pri 
tio, ke ĉi tio estas la plej bona maniero trakti kaj bridi vin. Mi 
amas vin pli ol paroloj povas diri, sed mi ne volas fordoni min 
al sentopatoso, kaj per mia akra respondmaniero mi volas 
ankaŭ vin reteni de tiu abismo, kaj eĉ plie, per tiu mia mordanta helpilo mi konservos tiun distancon inter ni, kiu plej 
multe taŭgas por konduki nin al nia reciproka feliĉo." 
Pli kaj pli mi ekscitis lin; post kiam fine grumblante li retiris sin en la fundo de la ĉambro, mi leviĝis kaj diris en mia 
kutima, respektplena maniero: "Mi deziras al vi bonan nokton, sinjoro." Tiam mi elŝteliĝis el la ĉambro. 
Kun tiu tiel komencita sistemo mi daŭrigis la tutan provotempon kaj eĉ kun la plej bona sukceso. 
Ĉiuokaze en tiu maniero mi daŭre tenis lin en kolereta 
humoro; sed ĉion konsiderante, mi tamen rimarkis, ke li eksterordinare bone sin amuzis, kaj ke ŝafa submetiĝo kaj turtosimila sentimentaleco, kiuj nur pligrandigus lian despotismon, estus malpli konvenintaj liajn prudenton, racion kaj 
precipe lian tutan estetikan senton. 
En ĉeesto de aliuloj mi estis kiel antaŭe respekt-montra kaj 
kvieta, ĉar ĉiu alia konduto estus maldeca; estis nur dum niaj 
vesperaj interparoloj kaj tête-à-têtes, ke mi tiel turmentetis, 
incitetis lin kaj disput-batalis kontraŭ li. Tamen li daŭrigis 
ĉiufoje, precize je bato de la sepa horo, venigi min al si, kvankam li, kiam mi aperis antaŭ li, neniam plu uzis la mieldolĉajn 
vortojn kiel "karulino" kaj "anĝelo"; la plej bonaj, kiujn li nun 
elektis por mi, estis "turmentanta pupo", "malica elfo", "ŝan- 
ĝemulino" kaj tiel plu. Anstataŭ karesoj, mi ricevis grimacojn; 
anstataŭ premi mian manon, li pinĉis mian brakon; anstataŭ 
kiso sur la vangon, li tiretis mian orelon. Sed tiel estis bone. 
En tiu tempo mi preferis tiujn aĉajn favormontrojn ol ĉiun 
alian kareson. Mi vidis, ke sinjorino Fairfax aprobis mian 
konduton; ŝiaj timoj kaj zorgoj pro mi foriĝis; tial mi estis 
certa, ke mi juste agis. 
Intertempe sinjoro Rochester certigis, ke per mia pritrakto mi ŝanĝas lin je skeleto, kaj li minacis min per sia venĝo, 
kiun li eksplodigos sur min en ne tre malproksima tempo. 
Tiuj minacoj igis subrideti min. 
"Nur per saĝa traktado mi kapablas regi kaj bridi vin," mi 
pensis, "kaj mi ne dubas, ke ankaŭ estonte mi sukcesos en tio. 
Kiam unu rimedo perdis siajn povon kaj efikon, mi rapide 
pripensu alian." 
Kaj tamen mia tasko ne estis tre malpeza; ofte mi pli volonte farus al li bonon aŭ gojigus lin, anstataŭ turmenteti lin. Mia 
estonta edzo jam estiĝis mia tuta mondo, pli ol la mondo; li 
estiĝis mia espero pri la ĉiama feliĉo. Li staris inter mi kaj ĉiuj
religiaj pensoj, kiel sunmallumiĝo venas inter la hela suno kaj 
la homoj. En tiuj tagoj mi ne povis diferencigi Dion de Lia 
kreitaĵo, kiun mi estis farinta mia idolo.
Ĉapitro XXV. 
La monato de nia amindumado estis finiĝonta; ĝiaj lastaj 
horoj rapide pasis. La tago de la geedziĝo ne povis esti 
plu prokrastata kaj ĉiuj preparoj estis faritaj. Mi mem havis 
nenion plu por plenumi, antaŭ la vando de mia ĉambreto staris miaj kofroj, enpakitaj, ŝlositaj, ĉirkaŭitaj de ŝnuroj, unu 
flanke de alia; morgaŭ je ĉi tiu horo ili jam estos survoje al 
Londono, kaj same mi mem, aŭ pli bone dirite, certa Jane 
Rochester, persono, kiun mi ĝis nun ankoraŭ ne konis. Restis nenio por fari krom najli sur la kofroj la kartojn kun la 
adreso. Jen ili kuŝis, kvar etaj kvadrataĵoj, sur la komodo. Sinjoro Rochester mem estis skribinta sur ili la nomon kun la 
celloko: "Sinjorino Rochester, Hotelo Western, Londono", sed 
mi ne povis decidi surnajli aŭ surnajligi ilin. Sinjorino Rochester! Ŝi ja ne ekzistis, ne antaŭ la morgaŭo ŝi vidos la lumon de 
la mondo, mallonge post la oka matena horo, kaj mi volis 
atendi, ĝis mi estis certa, ke ŝi viva eniris la mondon, antaŭ ol 
mi skribe cedis al ŝi mian tutan posedaĵon. Estis jam sufiĉe 
grave, ke en ŝranko kontraŭe de mia tualotatablo, la al ŝi 
destinitaj vestoj estis anstataŭintaj mian nigran lanan veston 
el Lowood kaj la pajlan ĉapelon. Ĉar tiuj edziĝvestoj, tiu perlokolora vesto, tiu vualo delikata kiel araneaĵo, kiuj pendis sur 
la plenŝarĝita vestokroĉilo, ne apartenis al mi. Mi fermis la 
ŝrankon por kaŝi la strangan fantomaspektan vestaĵon, kiu en 
ĉi tiu vesperhoro - estis la naŭa - ĵetis fantoman brilon
trans la ombron de la ĉambro. "Mi lasos vin sola, blanka son- 
ĝo," mi diris. "Mi havas febron. Mi aŭdas la venton muĝadi. 
Mi iros eksteren por rigardi kia estas la vetero." Ne sole la 
trorapidaj preparoj nervigis min, sed ankaŭ la atendo de 
grandaj ŝanĝoj - la nova vivo, kiu morgaŭ komenciĝos. Sendube tiuj du cirkonstancoj kunlaboris por fari min senripoze ekscitita kaj sendube ĉio kune pelis min en la mallumi- 
ĝantan parkon je ĉi tiu malfrua horo; sed tria kaŭzo pli influis 
mian animon ol la du aliaj. 
En mia koro mi sentis strangan malkvietecon. Io okazis, 
kion mi ne povis kompreni; nur mi sola sciis pri tiu okazintaĵo, nur mi ĝin vidis. Tio okazis en la antaŭa nokto. Sinjoro 
Rochester tiun nokton ne estis hejme, kaj ankaŭ nun li ne 
rehejmiĝis. Pro aferoj li iris al malgranda bieno de du aŭ tri 
farmejoj, kiujn li posedis je distanco de tridek mejloj - pro 
aferoj, kiujn li persone devis aranĝi, antaŭ ol li laŭ nia plano 
forvojaĝos el Anglujo. Mi nun atendis lian revenon, dezirante 
rakonti al li, kion mi sentis en mia koro, kaj klopodi trovi ĉe 
li la solvon de la enigmo, kiun mi ne povis solvi. Restu ĉe mi, 
leganto, ĝis li venos, kaj kiam mi senŝarĝigos mian koron de 
la sekreto, kiu ĝin premas, tiam vi partoprenos en tio. 
Mi eniris la fruktogardenon por serĉi tie rifuĝejon kontraŭ 
la vento, kiu la tutan tagon forte blovis el la sudo, ne kunportante unu solan pluveron. Anstataŭ kvietiĝi, kiam krepuskis, 
ĝi ŝajnis fariĝi ankoraŭ pli forta. La arboj sin klinis ĉiuflanken, 
dum la paso de unu horo ili apenaŭ povis leviĝi: tiel furiozis 
la vento, kiu konstante kurbigis iliajn pezajn suprojn norden 
kaj pelis amasegojn da nuboj de polo al polo. En ĉi tiu juliotago ne unu sunradio falis sur nian teron, niaj okuloj ne vidis 
unu bluan lokon sur la ĉielo.
Ne sen plaĉo mi igis min peli de la vento kaj transdonis 
mian kormalkvieton al la senbrida aerfluego, brue pafiĝanta 
tra la vasto. Irante laŭlonge de la laŭro-aleo, mi subite staris 
antaŭ la detruita kaŝtanarbo; jen ĝi staris nigra, disrompita; 
la trunko, kies unu duono estis frakasita, aspektis fantome 
terura. La dispecigitaj pecoj ankoraŭ kunligiĝis, ĉar la firma 
tero, la fortikaj radikoj tenis ilin kune, kvankam la vivoforto 
estis rompita - la suko ne povos plu flui; la dikaj branĉoj je 
ambaŭ flankoj estis senvivaj, kaj la ventegoj de la estontaj 
vintroj nepre ĵetos la unuan duonon teren; kvankam oni 
povis ankoraŭ diri, ke ili formas arbon - ili estis nur ruino. 
"Vi agis bone, ke vi tenis vin kune," mi diris; kvazaŭ la gigantaj splitoj estus vivantaj estaĵoj, kaj povus aŭdi min. "Kiel 
ajn rompite, bruligite kaj mizere vi aspektas, estas tamen al 
mi, kvazaŭ sin kaŝas ankoraŭ en vi iom da vivo, kiu devenas 
de la sindoneco de la honestaj, fidelaj radikoj. Neniam vi portos plu la verdan folioornamaĵon - neniam vi vidos plu la 
birdojn konstrui siajn nestojn sur viaj branĉoj, kaj neniam vi 
aŭdos plu iliajn laŭdkantojn en via supro; via tempo de amo 
kaj feliĉo estas for, sed soleca vi ne estas, vi havas samsortulon, kiu priploras kun vi la dekadencon!" 
Kiam mi rigardis supren al ĝi, la luno aperis momenteton 
sur tiu parto de la ĉielo, kiu estis videbla tra ĝia fendo; la 
disko estis sange ruĝa kaj kvazaŭ volvita en nebulo; ŝajne ĝi 
ĵetis al mi nur unu solan malĝojan, konsternitan rigardon kaj 
tuj poste sin retiris en la antaŭen rapidantajn nubojn. Dum 
momenteto kvietiĝis la ventego, kiu estis furiozinta ĉirkaŭ la 
sinjora domo de Thornfield, sed fore trans arbon kaj akvon 
la vento sovaĝe kaj ĝemante daŭrigis sian vojon; estis malĝoje 
aŭdi ĝin kaj denove mi iris pluen.
Mi trairis la fruktoĝardenon kaj kolektis la pomojn, per 
kiuj estis kovrita la herbo sub la arboj; poste mi dispartigis la 
maturajn de la nematuraj. Mi portis ilin hejmen kaj metis ilin 
en la provizo- ĉambron. Post tio mi direktis min al la biblioteka ĉambro por certigi min, ĉu la fajro jam estas bruligita; 
ĉar kvankam estis somero, mi sciis, ke sinjoro Rochester ĝojos 
vidi belan hejmecan kamenofajron post sia rehejmiĝo. La fajro jam longe estis bruligita kaj gaje brulis. Mi ŝovis brakseĝon 
apud la kamenon, kaj rulis tablon antaŭ ĝin; la fenestrokurtenojn mi tiris malsupren kaj ordonis, ke oni enportu la bruligotajn kandelojn. Farinte tiujn aranĝojn, mi ne povis kviete sidiĝi, eĉ mi ne povis resti hejme. Jen la malgranda franca 
kamenhorloĝo de la ĉambro kaj la malnova horloĝo en la 
halo batis samtempe la dekan horon. 
"Kiel malfrue jam estas!" mi diris, "mi iros malsupren al la 
parkpordo; tiam kaj tiam la luno lumas; mi povas transvidi 
longan parton de la landvojo. Eble li baldaŭ venos, kaj irante renkonte al li, mi forpelos dum kelkaj minutoj la timon." 
La vento bruegis tra la altaj arboj, kiuj ĉirkaŭis la parkpordon; sed la tuta landvojo; kiun mi povis transrigardi, estis 
kvieta kaj soleca. Nur la ombroj de la nuboj kelkfoje glitis 
trans ĝin, kiam la luno sin montris, alie ĝi estis mallarĝa, hela 
striego, sur kiu nenio moviĝanta estis videbla. 
Larmo malsekigis mian okulon, kiam mi tiel rigardis antaŭ 
mi - larmo de seniluziiĝo kaj malpacienco; mi hontis pro ili 
kaj rapide forviŝis ĝin. Tamen mi restis tie staranta; la luno 
nun retiris sin en sian nuboĉambron kaj malsuprenigis siajn 
nubkurtenojn; la nokto iĝis pli kaj pli malhela; nun la ventego alportis pluvegon. 
"Ho, ke li nur venus! Ke li nur estus ĉi tie!" mi kriis, kaptita de malĝoja antaŭsento. La horo de tetrinkado jam atendis 
lian revenon, nun estis jam tute mallume. Kio do retenis lin? 
Ĉu okazis katastrofo? Ree mi pensis al la okazintaĵo de la 
antaŭa vespero. Mi nun klarigis ĝin kiel anoncanton de granda malfeliĉo. Mi timis, ke miaj esperoj estas tro brilaj por esti 
efiktivigataj. Mi spertis tiom da feliĉego en la lastaj tagoj kaj 
kredis, ke mia feliĉo transpasis sian meridianon kaj nun estas 
malleviĝonta. 
"Mi ne povas nun reiri en la domon," mi pensis; "mi ne 
povas kviete sidi apud la kameno, dum li estas ekstere en la 
malbela sovaĝa vetero. Pli volonte mi volas lacigi miajn piedojn ol eksciti mian koron ĝis la plej alta grado. Mi volas iri 
pluen renkonte al li." 
Mi do ekiris, rapide sed ne malproksimen. Antaŭ ol mi 
estis irinta kvaronan mejlon, mi aŭdis hufofrapadon, rajdanto 
plengalope proksimiĝis, hundo kuris je lia flanko. For la malbonajn antaŭsentojn! Estis li! Jen li alte sidis sur la ĉevalo, sur 
Messour, kaj Piloto sekvis lin. Li vidis min, ĉar ĵus la luno aperis sur vasta blua loko en la ĉielo kaj nun ŝvebis antaŭen sur 
la klara ebenaĵo. Sinjoro Rochester deprenis sian ĉapelon kaj 
svingis ĝin alte super la kapo. Mi kuris renkonte al li. 
"Jen rigardu!" li kriis, klinante sin malsupren kaj etendante 
al mi la manon," vi ne povas vivi sen mi, tio ja estas tre klara. Metu la piedon sur la pinton de mia boto, donu al mi ambaŭ manojn kaj saltu sur la ĉevalon." 
Mi obeis. La ĝojo tremetigis min, mi salte surĉevaliĝis. Li 
donis al mi koran salutkison kaj triumfis iomete, ĉar mi ne 
kontraŭstaris lin. Li interrompis siajn ĝojmontrojn kaj 
demandis:
"Ĉu io malbona okazis, Jane, ĉar vi venas renkonte al mi en 
ĉi tiu horo? Ĉu okazis akcidento?" 
"Ne, sed mi kredis, ke vi neniam revenos. Mi ne povis plu 
elteni atendi vin ankoraŭ pli longe; kaj krom tio: kia pluvo, kia 
vento!" 
"Vere -pluvo kaj vento! Jes, vi estas malseka kiel virineto 
de maro; volvu vin en mia mantelo; sed vi tremetas, mi kredas; viaj vangoj kaj manoj estas brule varmaj. Ree mi demandas: ĉu io okazis?" 
"Ĉio nun pasis. Mi estas ree nek timanta nek malfeliĉa!" 
"Sekve vi estis ambaŭ?" 
"Iomete, jes. Sed iom post iom mi rakontos al vi ĉion tion, 
sinjoro; kaj mi estas konvinkita, ke vi ridos pro miaj doloroj." 
"Kiam pasis la morgaŭo, mi kore ridos pri vi; antaŭe mi ne 
havos la kuraĝon fari tion; ankoraŭ ne estas certa mia venko. 
Ĉu vere estas vi, kiu dum la tuta lasta monato estis glata kiel 
angilo kaj dorna kiel eglanterio? Nenie mi povis meti mian 
manon, kaj ne esti pikata, kaj nun estas al mi, kvazaŭ mi tenas erarvagintan ŝafidon en la brakoj. Vi foriris de via ŝafaro por serĉi vian paŝtiston, ĉu ne, Jane?" 
"Mi sopiris je vi. Sed pro tio ne fariĝu tro kuraĝa. Jen ni 
estas en Thornfield. Metu min teren." 
Li igis min malsupreniri sur la terason. Kiam John transprenis de li la ĉevalon, li sekvis min en la halon dirante, ke mi 
rapide ŝanĝu la vestojn kaj poste venu al li en la bibliotekan 
ĉambron. Kiam mi estis suprenironta la ŝtuparon, li retenis 
min kaj promesigis min reveni baldaŭ. Mi tial rapidis kaj post 
ne pli ol kvin minutoj mi ree estis apud li. Li estis vesperman- 
ĝanta. 
"Sidiĝu, Jane, kaj restu momenton; se plaĉos al Dio, ĉi tio
estas la antaŭlasta manĝo, kiun vi prenos en Thornfield en 
longa tempo." 
Mi sidiĝis je lia flanko, sed diris, ke mi ne povas manĝi. 
"Ĉu tio estas pro la longa farota vojaĝo, Jane? Ĉu tio estas 
pro la penso, ke vi vidos Londonon, ĉu tio forigas vian apetiton?" 
"Hodiaŭ vespere miaj perspektivoj ne kuŝas klare antaŭ 
mi, sinjoro; apenaŭ mi scias, kiaj pensoj trairas mian kapon. 
Ĉio ŝajnas al mi tiel stranga, tiel neverŝajna." 
"Escepte de mi mem, ĉu ne? Mi ja estas veraĵo? Jen, tuŝu 
min." 
"Vi, sinjoro, vi estas la plej fantoma el ĉio - Vi estas nenio 
krom sonĝo." 
Li etendis al mi la manon kaj ridante demandis: "Ĉu tio 
estas sonĝo?" Tiam li metis ĝin antaŭ miajn okulojn. Li havis 
belrondforman muskolfortan manon kaj longan, fortan brakon. 
"Jes, kvankam mi tuŝas ĝin - ĉio estas sonĝo," mi diris, 
flanken ŝovante la manon. "Ĉu vi finis vian vespermanĝon, 
sinjoro?" 
"Jes, Jane." 
Mi sonorigis kaj ordonis, ke oni forportu la manĝaĵon. 
Kiam ni estis ree solaj, mi iom incitis la fajron kaj sidiĝis sur 
malalta benketo je la piedoj de mia sinjoro. 
"Noktomezo estas proksimiĝonta," mi diris. 
"Jes, Jane, sed vi do ne forgesis, ke vi promesis al mi, esti 
veka kun mi en la nokto antaŭ nia geedziĝo?" 
"Tion mi bone memoras kaj mi tenos mian promeson; 
almenaŭ unu aŭ du horojn. Mi ne sentas la deziron jam dormi."
"Ĉu vi aranĝis jam ĉiujn preparojn? 
"Ĉion mi aranĝis, sinjoro." 
"Mi same," li diris, "ĉion mi aranĝis, kaj morgaŭ unu horon 
post nia reveno el la preĝejo ni foriros de Thornfield." 
"Tre bone, sinjoro." 
"Kun kia eksterordinare stranga rideto vi diris tiujn vortojn: ' tre bone, sinjoro' . Kia ardanta ruĝo kovras viajn vangojn! Kaj kiel brilegas viaj okuloj! Vi do sentas vin bone?" 
"Mi kredas, ke jes." 
"Vi kredas! Kio do okazis? Diru do al mi, kion sentas via 
koro." 
"Tion mi ne povus, sinjoro. Vortoj ne kapablus esprimi, 
kion mia koro sentas. Mi dezirus, ke la nuna horo neniam 
finiĝu! Kiu scias, kian teruran sorton alportos la plej proksima." 
"Tio estas la plej granda hipokondrio, Jane. Vi estas ekscitita aŭ trolaciĝinta." 
"Vi do estas kvieta kaj feliĉa, sinjoro?" 
"Ĉu kvieta? - ne, sed feliĉa - ĝis la plej profunda loko de 
mia koro." 
Mi supren rigardis al li, por legi la signojn de lia feliĉo en 
liaj trajtoj; ili estis ekscititaj, lia vizaĝo estis ruĝa. 
"Donu al mi vian fidon, Jane," li diris, "senŝarĝigu vian animon; forigu ĉiun ŝarĝon, kiu ĝin premas, sciigante al mi ĉion. 
Kion vi timas? - Ke mi ne estos bona edzo por vi?" 
"Tiu penso estas al mi pli malproksima ol ĉiu alia." 
"Ĉu iom timigas vin la nova sfero, en kiun vi estas enironta? la nova vivo, kuŝanta antaŭ vi?" 
"Ne."
"Vi malkvietigas min, Jane. Tiuj rigardo kaj malĝoja tono 
turmentas kaj koleretigas min. Mi volas klarigon." 
"Aŭskultu do, sinjoro. - Hieraŭ vespere vi estis eksterdome." 
"Mi estis, tion mi scias; kaj antaŭ momento vi aludis pri tio, 
ke dum mia foresto io okazis. Eble nenio grava okazis, sed 
ĉiuokaze ĝi malkvietigis vin. Sciigu al mi tion. Eble sinjorino 
Fairfax ion diris? Eble vi subaŭskultis klaĉadon de la servistoj. 
- Eble via sentema memestimo iel vundiĝis?" 
"Ne, sinjoro." 
Noktomezo batis - mi atendis ĝis la arĝentaj sonoj de la 
malnova horloĝo formortis - tiam mi parolis plue: 
"La tutan tagon hieraŭ mi estis tre okupita kaj dum mia 
seninterrompa okupado mi sentis min senfine feliĉa, ĉar la 
nova sfero tute ne timigis min, nek la nova vivo, kiel vi ŝajne 
kredis, ĉar mi pensas, ke ĝi estos io senfine feliĉa, vivi kun vi, 
ĉar mi sentime vin amas. Ne, sinjoro, ne karesu min nun - 
lasu min senĝene paroli plue. Hieraŭ mi fidis je la providenco kaj kredis, ke ĉio kunlaboras en nia reciproka feliĉo. Kiel 
vi povas rememori, la tago estis bela, la kvieto en la aero kaj 
sur la ĉielo malpermesis ĉiun timon rilate al viaj komforto kaj 
sendanĝereco dum la vojaĝo. Trinkinte teon, mi iris momenton tien kaj reen sur la teraso pensante al vi. Image mi vidis 
vin tiel proksime al mi, ke mi ne sentis vian foreston. Mi pensis pri la antaŭ mi kuŝanta vivo - pri via vivo, sinjoro - pli 
vasta, pli movoplena ol mia; pli movoplena ol la profundoj de 
la maro en kiun sin ĵetas la rivereto. Mirigite mi demandis al 
mi, kial moralistoj nomas ĉi tiun mondon malĝoja sovaĝejo; 
por mi ĝi estis floranta kaj radianta kiel rozo. Je sunleviĝo la 
aero fariĝis malvarma kaj la ĉielo plena de nuboj. Mi eniris la
domon. Sophie vokis min supren por ke mi rigardu la ĵus portitan edziĝo-veston. Kaj en la kesto mi trovis ankaŭ vian 
donacon - la vualon, kiun vi venigis el Londono kaj kiu, kiel 
ŝajnis al mi, decidigus min porti ion same multekostan, kiel 
la juveloj de mi rifuzitaj. Mi ridetis, kiam mi malfaldis la pintaĵon kaj jam projektis planon inciti vian aristokratan guston 
pro viaj klopodoj kaj kiel vi volis maski vian plej belan fianĉinon per la atributoj de nobela filino. Mi pensis pri tio, ke mi 
aperigu la kvadratan nebroderitan vualon, faritan de mi mem 
kaj kovru per ĝi mian maleminentan kapon kaj demandu al 
vi, ĉu ĝi ne estas sufiĉe bela por virino, kiu povas doni kiel 
doton nek belecon, nek posedaĵojn nek altrangecon. Klare mi 
vidis, kiel vi aspektus; kaj mi aŭdis viajn sovaĝajn, respublikajn respondojn kaj vian fieran certigon, ke vi ne bezonas 
kunligi vian riĉecon per edziĝo de monujo aŭ vian rangon per 
kunligo de nobela krono." 
"Kiel bone vi kapablas diveni miajn pensojn, ho, eta sorĉistino!" interrompis min sinjoro Rochester. "Kion vi trovis en 
la vualo krom la brodaĵo? Ĉu vi trovis en ĝi venenon aŭ ponardon, ĉar vi nun aspektas tiel malĝoja?" 
"Ne, ne, sinjoro, krom la delikateco kaj la riĉeco de la 
laboro, mi trovis nur la fierecon de Fairfax Rochester; kaj tiu 
ne timigis min, ĉar mi jam kutimiĝis pri la rigardo de tiu 
demono. Sed, kiam mallumiĝis, la vento levigis; hieraŭ vespere ĝi blovis - ne kiel nun, sovaĝe kaj laŭte - sed per ĝemanta 
tono, kio estis pli fantomsimila. 
 Kiel mi deziris, ke vi estu hejme. Mi eniris ĉi tiun ĉambron, 
kaj la vido de la malvarma, nigra kameno, de via neokupita 
brakseĝo tremigis min. Enlitiĝinte, mi longe ne povis dormi 
- sento de angora eksciteco turmentis min. La ankoraŭ daŭ-
re ĝemanta vento ŝajnis supertoni alian tonon; mi komence 
ne povis aŭdi ĉu ĝi venas el la domo aŭ de ekstere, sed tuj 
kiam la vento momenton kvietiĝis, mi aŭdis tiun tonon denove, malrapide, melankolie, tirtone. Fine mi kredis, ke ĝi estas 
hundo, blekeganta en la proksimo. Mi ĝojis, kiam fine ĝi 
silentis. Post kiam mi estis ekdorminta, mi kunportis kun mi 
en miajn sonĝojn la bildon de ventega nokto. Sed ankaŭ mi 
kunportis la ardan deziron esti apud vi kaj la konscion pri 
malhelpaĵo, kiu leviĝante, sin lokis inter ni. Dum la unua horo 
de mia dormo mi sekvis nekonatan vojon; plena mallumo ĉirkaŭis min, la pluvo malsekigis min; mi portis pezan ŝarĝon, 
etan infanon, delikatan estaĵeton, kiu estis tro juna kaj tro 
malforta por iri kaj ĝi tremetis en miaj brakoj kaj ĝemploris. 
Estis al mi, kvazaŭ vi iras antaŭ mi sur la sama vojo sed je 
granda distanco kaj mi strecis ĉiujn miajn nervojn por 
kuratingi vin; mi seninterrompe klopodis voki vian nomon 
kaj peti vin halti - sed miaj movoj estis paralizitaj kaj mia 
voĉo ne estis aŭdita, dum vi - tion mi sentis pli kaj pli malproksimiĝis." 
"Kaj tiuj sonĝoj premas ankoraŭ vian animon, Jane, kvankam mi estas apud vi? Ho malgranda, nervema etulino! Forgesu vian imagan malĝojon, kaj pensu nur al via vera feliĉo! 
Vi diras, ke vi amas min, Jane, jes - tion mi neniam forgesos; 
kaj tion vi ankoraŭ ne povas nei. Tiuj vortoj ne formortis sur 
viaj lipoj. Mi aŭdis ilin, klare, dolĉe; eble vi diris ilin tro solene, sed tamen ili sonis en miaj oreloj kiel muziko. - ' Estas 
io rava, ho Edward, povi esperi ĉiam esti apud vi, ĉar mi vin 
amas.' - Ĉu vi amas min, Jane? Rediru tion. 
"Mi amas vin, sinjoro. - Tutkore mi amas vin." 
"Nu," li diris post mallonga silentado, "estas strange, sed
tiuj vortoj dolorige traboris mian bruston. Kial? Mi ne scias 
tion. Eble ĉar vi diris tiujn vortojn tiel solene kaj kun tiom da 
pia emfazo; kaj ĉar via rigardo al mi esprimis tiom da fido kaj 
dediĉo. Estas kvazaŭ iel fantomo ŝvebas ĉirkaŭ mi. Aspektu 
kolere, Jane, tion vi tiel bone kapablas; ridu al mi per tiu sova- 
ĝa, timema, instiganta rideto; diru al mi, ke vi malamas min 
- incitetu min, kolerigu min, faru ĉion, kion vi volas, sed ne 
moligu min; pli volonte mi dezirus, ke vi igu min kolera ol 
mola." 
"Ĝis la fino rakontinte, mi volas kiel eble plej multe kolerigi kaj inciti, sinjoro. Sed nun vi devos ankoraŭ aŭskulti 
min?" 
"Mi kredis, ke vi jam ĉion rakontis al mi, Jane. Mi kredis, 
ke la fonto de via melankolio naskiĝis de tiu sonĝo!" 
Mi kapneis. 
"Kion? Ĉu estas ankoraŭ io alia? Sed mi ne volas esperi, ke 
estu io grava. Mi tamen jam antaŭe diras al vi, ke mi ne kredos al vi. Nun parolu plue, mia eta karulino!" 
La malkvieto de lia rigardo, la terura malpacienco, kiun li 
montris, mirigis min, tamen mi rakontis plue: 
"Mi sonĝis ankoraŭ alian sonĝon, sinjoro. Thornfield Hall 
ŝajnis al mi esti malĝoja ruino, rifuĝejo de strigoj kaj vespertoj. Estis al mi, kvazaŭ de la majesta fronto restis nur peco de 
tre alta kaj tre rompebla muro. En lunbrila vespero mi promenis sur la herbejkovrita interspaco interne de la muroj. Tie 
mi faletis trans marmoran kamenon kaj trans falintan pecon 
de kornico. Mi portis ankoraŭ la nekonatan infanon, volvitan 
en ŝalo, mi ne kuraĝis meti ĝin teren, kvankam miaj brakoj 
laciĝis - kiel ajn la pezo de la ploretanta estaĵo min ĝenis - 
mi devis ankoraŭ ĉiam porti ĝin. En la malproksimo mi aŭdis
hufofrapadon de ĉevalo sur la landvojo; mi estis certa, ke vi 
venas, kaj mi sciis, ke vi foriras al malproksimaj landoj por 
multaj, multaj jaroj. Mi grimpis sur la malfortikan muron kun 
freneza danĝerminacanta rapido, esperante vidi vin tie supre 
ankoraŭ unu fojon; la ŝtonoj forruliĝis el sub miaj piedoj; la 
hederobranĉoj, al kiuj mi kroĉiĝis, cedis; la infano kun angoro 
sin premis al mia kolo, kaj preskaŭ premsufokis min. Fine mi 
atingis la mursupron. Mi vidis vin en la malproksimo kiel 
punkteton sur la vojo, kiu fariĝis ĉiam pli malgranda. La vento tiel forte blovis, ke mi ne povis stari. Mi sidiĝis sur la mallarĝa rando; mi klopodis kvietigi la plorantan infanon en miaj 
brakoj. Jen vi laŭiris la angulon de la landvojo; mi klinis min 
antaŭen por lastfoje vidi vin; la muro enfalis; mi perdis la ekvilibron, la infano elglitis el miaj brakoj, mi salte sekvis ĝin, 
falis kaj vekiĝis." 
"Espereble tio estis ĉio, Jane." 
"Ĝi estas la antaŭparolo, sinjoro; la vera rakonto sekvos. 
Kiam mi vekiĝis, blindigis min lumo. En la unua momento mi 
pensis: "Ho, jam tagiĝis!" Sed mi eraris. Ĝi estis nur la brilo 
de kandelo. Mi supozis, ke Sophie eniris. Sur mia vestotablo 
staris lumo, kaj la pordo de la malgranda kabineto, en kiu mi 
estis pendiginta mian edziĝoveston kaj mian vualon antaŭ ol 
mi enlitiĝis, kaj kiun tiam mi estis ferminta, estis nun malfermita. Bruo venis de tie. Mi demandis: Sophie , kion vi faras 
tie? Neniu respondis, sed figuro eliris el la kabineto; ĝi kaptis la lumon, levis ĝin kaj atente rigardis la vestojn pendantaj sur la vesto-kroĉiloj. 
"Sophie ! Sophie !" ree mi kriis - kaj ankoraŭ la figuro ne 
eligis sonon. Mi estis leviĝinta en la lito kaj kliniĝis antaŭen; 
unue min regis miro, poste konstemo - kaj fine la sango glaciiĝis en miaj vejnoj. Ne estis Sophie, nek Leah, nek sinjorino Fairfax - ne, ĝi ne estis - ne, pri tio mi estus certa kaj 
tamen, ĝi eĉ ne estis tiu stranga persono, Grace Poole." 
"Unu el ili ĝi tamen nepre estis," min interrompis mia ordonanto. 
"Ne, sinjoro, mi povas certigi al vi la malon. Tiel longe, kiel 
mi estis en Thornfield Hall, miaj okuloj neniam vidis la figuron, kiu staris antaŭ mi. La vizaĝo, la membroformoj estis al 
mi tute nekonataj. 
"Priskribu la figuron, Jane." 
"La figuro ŝajnis al mi esti virino, kies longaj nigraj haroj 
dense disfalis trans la dorson. Mi ne scias, kiaj estis la vestoj, 
kiujn ŝi portis; ili estis blankaj kaj malvastaj, sed mi ne kapablas diri ĉu estis vesto, litotuko aŭ vesto de mortinto, en kiu 
ŝi estis volvita." 
"Ĉu vi vidis ŝian vizaĝon?" 
"En la unua momento mi ne vidis ĝin. Sed subite ŝi kaptis 
mian vualon, etendis ĝin antaŭ si, konsideris ĝin longe, ĵetis 
ĝin sur sian kapon kaj poste sin rigardis en la spegulo. En tiu 
momento mi vidis ŝian spegulbildon kaj ŝian tutan figuron en 
la malluma longforma spegula vitro." 
"Kaj ili estis?" 
"Ili ŝajnis al mi teruraj kaj fantomaj, sinjoro! Ho, neniam 
mi vidis tian vizaĝon! - Ĝi estis sangruĝa - sovaĝa. Mi 
dezirus, ke mi povus forgesi la ruladon de la ruĝaj okuloj - 
kaj la terurajn, ŝvelintajn vizaĝtrajtojn!" 
"Sed ordinare fantomoj estas palaj, Jane!" 
"Ĉi tiu fantomo tamen estis blue ruĝa, sinjoro; la lipoj estis 
ŝvelintaj kaj malhelaj, la frunto plena de sulkoj; la nigraj brovoj formis altan arkon super la okuloj subpleniĝintaj per 
sango. Ĉu mi diru, pri kio ili memorigis min?" 
"Diru tion." 
"Pri la frosttremiga, germana fantomo - pri vampiro." 
"Ah! - Kaj kion ĝi faris?" 
"Fine ĝi prenis mian vualon de sia kapaĉo, ŝiris ĝin en 
pecojn, ĵetis ĝin teren kaj piedpremis ĝin." 
"Poste?" 
"Poste ĝi ŝovis flanken la fenestrokurtenojn kaj rigardis 
eksteren. Eble ĝi vidis, ke tagiĝas, ĉar ĝi prenis la kandelon kaj 
iris al la pordo. Tuj apud mia lito la figuro haltis dum la sangecaj okuloj rigardis min - ĝi levis ĝis mia vizaĝo la lumon 
kaj blovestingis ĝin. Mi sentis, ke ŝia malluma vizaĝo pli kaj 
pli proksimiĝis al mia tiam mi perdis la konscion; la duan 
fojon en mia vivo la teruro senkonsciigis min." 
"Kiu estis apud vi, kiam vi rekonsciiĝis?" 
"Neniu, sinjoro, krom la hela taglumo. Mi leviĝis, malvarmigis mian vizaĝon per akvo kaj trinkis; kvankam mi estis 
laca, mi tamen ne sentis min malsana, kaj tial mi decidis al 
neniu paroli pri tiu vizio. Nun, sinjoro, diru al mi, kiu kaj kio 
estis tiu virino?" 
"La efiko de tro ekscitita cerbo, mi estas certa, ke ĝi estis 
nur tio. Mi devos zorge gardi vin, mia trezoro. Nervoj kiel viaj 
ne estas faritaj por elporti kontraŭajn fatalojn." 
"Estu certa pri tio, sinjoro, ke miaj nervoj ne estis kulpaj, 
ĉio vere okazis." 
"Kaj viaj antaŭaj sonĝoj? Ĉu ili ankaŭ estis veraj? Ĉu 
Thornfield Hall estas ruino? Ĉu mi estas apartigita de vi per 
netransirebla barilo? Ĉu mi iras de vi sen unu larmo? - sen 
kiso? - aŭ sen vorto?"
"Ankoraŭ ne." 
"Ĉu mi estas faronta tion? - La tago, kiu por ĉiam kunligos nin, jam venis; kaj kiam ni estos kunligitaj, tiuj animaj 
turmentoj kaj teruroj ne revenos; pri tio mi garantias vin." 
"Ĉu animaj turmentoj kaj teruroj, sinjoro! Mi dezirus, ke 
mi povus kredi, ke ili estas nur tiaj; nun mi tion deziras pli ol 
iam, ĉar vi mem eĉ ne povas klarigi al mi la sekreton de tiu 
terura vizito." 
"Kaj ĉar mi ne povas tion, la vizito ankaŭ ne vere okazis, 
Jane." 
"Sed sinjoro, kiam ellitiĝante en ĉi tiu mateno, mi diris tion 
saman al mi kaj ĉirkaŭrigardis en la ĉambro, por reakiri kura- 
ĝon kaj konsolon per la hela taglumo kaj per la rigardo de ĉiu 
konata kaj amata objekto - tiam mi vidis - antaŭ mi sur la 
tapiŝo - tion, kio klare refutis mian hipotezon - la vualon, 
kies pecoj kuŝis sur la planko!" 
Mi sentis, kiel sinjoro Rochester timiĝas kaj tremas; ambaŭmane li ĉirkaŭprenis min kriante: "Dank' al la ĉiopotenca 
Dio, ke nur la vualon trafis malfeliĉo, se malica monstro troviĝis en via apudeco. - Ho! kio povus okazi!" 
Li rapide spiris kaj tiel forte premis min al si, ke mi komencis tusi. 
Post silento de kelkaj minutoj li subite parolis plue: 
"Nun mi klarigos ĉion al vi, Jane. Estis duone sonĝo, duone vero; mi ne dubas plu pri tio, ke virino estis en via sanktejo: kaj tiu virino estis - Grace Poole. Vi nomas ŝin stranga 
persono; post ĉio, kion vi scias, vi estas prava, ke vi tiel nomas 
ŝin - ĉar pensu nur, kion ŝi faris al mi: kion ŝi faris al Mason! 
- En stato inter maldormo kaj dormo vi rimarkis ŝian eniron 
kaj ŝiajn gestojn; sed febre ekscitite, preskaŭ delirante, vi rigardis ŝin kiel fantomon, tute diversa de ŝia vera eksteraĵo; la 
longaj senordiĝintaj haroj, la ŝvelinta vizaĝo. Ia nenatura 
eksteraĵo, ĉio tio estis efikaĵoj de via imago; la rezulto de 
premsonĝo. La kolera disŝirado de via vualo estis realeco - 
kaj ion tian ni povas atendi de ŝi. Mi vidas en viaj okuloj, ke 
vi dezirus demandi, kial mi konservas en mia domo tian esta- 
ĵon. Kiam ni estos geedziĝintaj unu jaron kaj unu tagon, mi 
ĉion klarigos al vi. Ne ankoraŭ nun. Ĉu vi estas kontenta, 
Jane? Ĉu la klarigo de la mistero kontentigas vin?"... 
Mi pripensis momenton, kaj poste lia klarigo ŝajnis al mi 
la sola ebla. Tamen tute kontenta mi ne estis, sed pro amo al 
li, mi ŝajnigis min kvazaŭ mi estas tia - kaj vere mi ankaŭ 
estis kvietigita. Mi certigis tion al li kun rideto. Kaj ĉar la noktomeza horo jam longe pasis, mi preparis min por forlasi lin. 
"Ĉu Sophie kaj Adèle dormas en la infanĉambro?" li demandis ekbruligante mian kandelon. 
"Jes, sinjoro." 
"Kaj por vi estas sufiĉa spaco en la lito de Adèle. Ĉi tiun 
nokton vi devos dividi ĝin kun ŝi, Jane. Ne estas mirige, ke 
okazintaĵo, kiun vi rakontis al mi, igis vin nerva kaj mi dezirus, ke vi ne dormu sola. Promesu al mi, ke vi iros al la infan- 
ĉambro." 
"Mi tre ĝojas povi fari tion, sinjoro." 
"Kaj zorge ŝlosu la pordon interne. Veku Sophien irante 
supren, kun la preteksto, ke vi petas ŝin frue veki vin morgaŭ 
matene. Ĉar vi devos matenmanĝi kaj esti vestita antaŭ la 
oka. Kaj nun forpelu la malgajajn pensojn, Jane! Ĉu vi ne 
aŭdas, ke la ventego kvietiĝis kaj ke la vento flustras nur dolĉe 
kaj mallaŭte? La pluvego ne vipas plu la fenestrojn: rigardu
eksteren," - li ŝovis flanken la kurtenojn - "la nokto estiĝis 
ĉarma!" 
La nokto vere estis ĉarma. La duono de la ĉielo estis hela 
kaj sennuba. La nuboj, kiujn la vento pelis antaŭ si, ŝvebis je 
longaj arĝentaj kolonoj okcidenten kaj la luno amike lumis 
sur la dormetantan teron. 
"Nu?" diris sinjoro Rochester, demande rigardante en 
miajn okulojn, "kiel nun sin sentas mia Jane?" 
"La nokto estas kvieta kaj serena, sinjoro, - kaj mi estas 
tute sama." 
"Kaj vi ne plu sonĝos pri disiĝo kaj malfeliĉaĵoj kaj mal- 
ĝojoj, sed nur pri feliĉaj geedziĝo kaj unuiĝo!" 
Tiu antaŭdiro veriĝis nur duone. Mi ne sonĝis pri disiĝo kaj 
malĝojoj, sed ankaŭ ne pri ĝojo kaj feliĉa amo; ĉar mi dormis 
eĉ ne unu momenton. Mi tenis la malgrandan Adèle en la 
brakoj kaj gardis la feliĉan dormon de la infaneco - tiel kvietan, tiel senpasian, tiel senkulpan - kaj tiel mi atendis la proksimiĝantan tagon. La vivo pulsis forte en miaj vejnoj, kaj 
kiam leviĝis la suno, ankaŭ mi mem leviĝis. Mi memoras, kiel 
forte Adèle sin kroĉis al mi, kiam mi ellitiĝis. Mi memoras 
ankoraŭ, kiel kore mi ŝin kisis, kiam mi malligis ŝiajn malgrandajn manojn, kiuj tenis miajn; stranga emocio ekregis 
min, mi eksplodis en larmoj kaj devis ŝteliri de la lito, timante, 
ke miaj singultoj vekos ŝin. Ŝi dormis ankoraŭ profunde. Ŝi 
estis la simbolo de mia ĝistiama vivo, kaj li, por kiu mi estis 
vestonta min por poste renkonti lin, estis al mi la timata, sed 
adorata personigo de mia estonteco.
Ĉapitro XXVI. 
Je la sepa horo Sophie venis por vesti min; daŭris longe antaŭ ol ŝi plenumis tiun taskon; tiel longe, ke sinjoro Rochester, kiu, kiel mi supozis, senpacienciĝis pro tiu longdaŭra 
laboro, sendis iun supren por demandi, kial mi ankoraŭ ne 
venis. Ŝi ĵus kunligis mian vualon (fine mi estis devigata preni 
mian simplan tulan) per multekosta pinglo. Kiel eble plej baldaŭ mi tuj poste liberigis min el ŝiaj manoj kaj rapidis malsupren. 
"Haltu!" kriis ŝi france. "Rigardu vin do en la spegulo: vi eĉ 
ne ĵetis unu rigardon al ĝi." 
Mi turnis min sur la sojlo de la pordo. En la spegulo mi 
vidis fremdulinon; ĉar tiu blanke vestita, vualita figuro neeble 
estis mi mem. 
"Jane!" sonis voĉo kaj mi kuris malsupren. Apud la malsupro de la ŝtuparo sinjoro Rochester atendis min. 
"Malfruantino," li diris, "mia kapo ardas pro malpacienco 
kaj vi forrestas tiel longe!" 
Li kondukis min en la manĝoĉambron, ekzamene rigardis 
min de la kapo ĝis la piedoj, nomis min delikata kiel lilio, kaj 
ne nur la fiero de sia vivo, sed ankaŭ la deziro de siaj okuloj, 
kaj dirante al mi, ke li donas al mi nur dek minutojn por 
matenmanĝi, li sonorigis. 
Unu de li antaŭ nelonge dungita servisto eniris. 
"Ĉu John pretigas la veturilon?"
"Jes, sinjoro." 
"Ĉu ĉiu pakaĵo estas portita malsupren?" 
"La servistoj estas portantaj ĝin malsupren." 
"Nun iru en la preĝejon por vidi, ĉu la pastro, sinjoro 
Wood, kaj la pedelo estas jam tie. Poste rapidu reen por sciigi 
al mi tion." 
Kiel jam scias mia leganto, la preĝejo staris tuj apud la parka pordego. La servisto tial revenis post malmultaj momentoj. 
"Sinjoro Wood estas jam en la sakristio kaj almetas la surplison." 
"Kaj la veturilo...? 
"La ĉevaloj estas aljungataj."... 
Ni ne bezonas la veturilon por iri preĝejon, sed la veturilo devas atendi nian revenon; ĉiu pakaĵo devas esti surŝarĝita 
kaj ligita, la veturigisto devos sidi sur sia sidejo." 
"Jes, sinjoro." 
"Jane, ĉu vi estas preta?" 
Mi ekstaris. Mi ne havis fianĉin-kondukanton, nek fianĉinfraŭlinojn, neniu parenco kondukis aŭ atendis min. La tuta 
procesio konsistis nur el sinjoro Rochester kaj mi. Sinjorino 
Fairfax staris en la halo, kiam ni trairis ĝin. Tiel volonte mi 
dezirus paroli al ŝi, sed li tenis mian manon kvazaŭ per feraj 
fingroj. Li tiris min kun si kaj iris tiel rapide, ke apenaŭ mi 
povis sekvi; kaj kiam mi rigardis sinjoron Rochester en la 
vizaĝon, mi klare sentis, ke li ne cedus al mi unu minuton da 
prokrasto, sub neniu preteksto. Mi dezirus scii, ĉu iam fianĉo 
ek de la komenco de la mondo, tiel aspektis, kiel li - tiel 
furioze decidite, tiel energie decidite por agi. Mi dezirus scii,
ĉu iam la okuloj de viro, iranta la vojon al geedziĝo, tiel brilegis sub obstine kuntiritaj brovoj. 
Mi ne scias, ĉu la tago estis bela, klara aŭ ventege pluva; 
irante laŭlonge de la larĝa vojo, mi rigardis nek ĉielon nek 
teron; miaj okuloj sekvis mian koron, kaj ambaŭ estis ĉe sinjoro Rochester. Mi volis vidi ion nevideblan, al kio li ŝajne fiksis siajn sovaĝajn rigardojn. Mi volis koni ĉiujn liajn pensojn, 
kontraŭ kiuj li luktis kaj batalis. 
Apud la pordo de la preĝeja korto li haltis, li rimarkis, ke 
mi preskaŭ perdas la spiron. 
"Ĉu mi estas kruela en mia amo?" li demandis. "Ni atendu momenton. Apogu vin al mi, Jane." 
Nun mi ree vidas antaŭ mi la bildon de tiu griza, malnova preĝejo, kiel ĝi leviĝis kviete kaj potence en la rozkolora 
matena ĉielo. Rabobirdo flugis ĉirkaŭ la preĝeja turo. Mi memoras pri la verda tomboaltaĵo, ankaŭ mi ne forgesis tiujn du 
fremdajn figurojn, kiuj iris tien kaj reen inter la malaltaj tomboj kaj legis la surskribojn, kiuj staris sur la malmultaj per 
musko kovritaj tombŝtonoj. Mi rimarkis ilin, kiam ili je nia 
proksimiĝado ĉirkaŭiris la preĝejon, kaj mi ne dubis unu momenton pri tio, ke ili iros tra la flankoalo en la preĝejon por 
ĉeesti la geedziĝan ceremonion. Sinjoro Rochester ne rimarkis ilin, grave li rigardis mian vizaĝon, el kiu en tiu momento forfluis la sango; ĉar mi sentis, ke malvarma angora ŝvito 
kovris miajn frunton kaj vangojn kaj ke miaj lipoj estas glaci-malvarmaj. Kiam mi ree min regis, kio baldaŭ okazis, li iris 
malrapide kaj antaŭzorge kun mi laŭ la vojo al la preĝeja portalo. 
Ni eniris la kvietan, modestan preĝejon. La pastro staris en 
sia blanka surpliso apud la malalta altaro kaj atendis. Ĉe lia
fianko staris la pedelo. Ĉie regis profunda, sankta silento. En 
la malproksima angulo moviĝis du ombroj. Miaj supozoj estis 
veraj: la fremduloj estis antaŭ ni enirintaj la preĝejon kaj nun 
ili staris apud la tomboarkaĵo de la Rochesteroj. Ili estis turnintaj al ni la dorson kaj rigardis tra la kradaĵo al la malnova marmorŝtono, de la tempo nigre kolorigita, kie genuanta 
anĝelo gardis la terajn restaĵojn de Damer de Rochester, 
batalmortigita en la internamilito sur Marston Moor. Flanke 
de li ripozis Elizabeth, lia edzino. 
Ni staris apud la sankta vespermanĝa tablo. Aŭdante mallaŭtan paŝon post mi, mi rigardis trans mian ŝultron: unu el 
la du fremduloj - ŝajne ĝentlemano - proksimiĝis al la altarejo. La diservo komenciĝis. La deklaro de la fincelo de la 
geedziĝo estis legata. Poste la pastro faris unu paŝon antaŭen 
kaj klinante sin trans sinjoron Rochester, li parolis plue: 
"Kaj mi postulas de vi ambaŭ (ĉar en la terura tago de la 
juĝado, kiam la sekreto de ĉiuj koroj estos malkovrata, vi de 
tio donos respondecon), ke se unu el vi konas malhelpaĵon, 
pro kiu vi ne povus leĝe geedziĝi, vi tion konfesu nun. Ĉar 
sciu, ke multaj vivas kune alie ol ligitaj de la vorto de Dio, 
multaj ne estos ligitaj de Dio kaj ilia geedziĝo estos nenio laŭ 
la leĝo." 
Laŭkutime li haltis. Kiam tiu paŭzo estis interrompita de 
respondo? Eble ne unu solan fojon en tuta jarcento. Kaj la 
pastro, kiu ne levis sian rigardon de la libro, kaj kiu nur unu 
momenton retenis sian spiron, parolis plue. Lia mano jam 
etendiĝis al sinjoro Rochester kaj li malfermis la buŝon por 
demandi: "Ĉu vi volas akcepti ĉi tiun knabinon kiel vian 
edzinon" - kiam klara voĉo diris:
"La geedziĝo ne povas plenumiĝi. Mi deklaras, ke malhelpaĵo ekzistas." 
La pastro rigardis supren kaj rigardis la parolinton. - Senparole li staris tie, same kiel la pedelo. Sinjoro Rochester faris 
geston, kvazaŭ tertremo eksplodis sub liaj piedoj. Tuj poste 
li ekregis sin kaj ne turnante la kapon li ordonvoĉe diris: 
"Daŭrigu!" 
Granda silento regis post tiu vorto. La vorton li estis dirinta 
mallaŭte sed firme. Sed sinjoro Wood respondis. 
"Mi ne povas daŭrigi, antaŭ ol mi esplors tiun aserton, 
kiun ĵus iu diris. Mi devas ekzameni, ĉu tiu aserto estas mensoga aŭ vera." 
"La geedziĝa ceremonio ĉi tie finiĝas," respondis la voĉo 
post ni. "Mi povas pruvi, ke mia aserto estas vera. Netransirebla malhelpaĵo por ĉi tiu geedziĝo ekzistas." 
Sinjoro Rochester bone aŭdis tion, sed li nenion atentis; 
rigide kaj firme li staris tie. Li ne faris gestojn, sed pli forte li 
premis mian manon. Kiel forta, potenca, varmega premo tio 
estis! - Kiel marmorsimila estis lia pala, alta frunto en tiu 
momento! Kiel brilegis liaj okuloj, kiel kviete, gardeme kaj 
tamen arde ili aspektis! 
Sinjoro Wood en tiu momento ŝajne ne sciis, kion fari. 
Fine li demandis: "Kio estas tiu de vi aludita malhelpaĵo; 
eble ĝi estas forigebla - venkebla?" 
"Neniel," sonis la respondo. "Mi nomis ĝin netransirebla 
kaj mi faris tion post konsiderado." 
La parolinto paŝis antaŭen kaj sin klinis trans la kradaĵon 
de la altarejo. Klare, kviete, ne interrompante sin, li daŭrigis, 
sed ne laŭte.
"Ekzistas jam frue plenumita geedziĝo. Sinjoro Rochester 
havas edzinon, kiu vivas ankoraŭ." 
Tiuj mallaŭte, kviete parolitaj vortoj tiel tremigis miajn 
nervojn, kiel fulmobato ne kapablus - mia sango subite estis 
regata de tia sento, kian ĝi neniam antaŭe spertis nek pro 
malvarmo nek pro varmego. Sed mi estis preskaŭ preparita al 
io terura kaj la danĝero de senkonscio ne minacis min. Mi 
rigardis sinjoron Rochester kaj devigis lin, ke li rigardu min. 
Lia tuta vizaĝo aspektis en tiu momento kiel senkolora roko. 
Liaj okuloj estis samtempe fajreroj kaj fajroŝtonoj. Li neis 
nenion. Li nur aspektis kvazaŭ li estus preta kontraŭstari 
ĉiujn terajn kaj ĉielajn potencojn. Li ne parolis; li ne ridetis, 
ŝajne li ne rekonis plu en mi vivantan estaĵon. Li per sia forta brako ĉirkaŭprenis mian talion kaj tiel li tenis min ĉe sia 
flanko. 
"Kiu vi estas?" li demandis al la fremdulo. 
"Mia nomo estas Briggs - mi estas advokato en Regent 
Street, en Londono." 
"Kaj vi volus imputi al mi edzinon?" 
"Ne sinjoro, mi volis nur memorigi al vi la ekziston de via 
edzino! La leĝo atestas pri via unua geedziĝo, kvankam vi 
mem ne intencas tion fari." 
"Faru al mi la komplezon priskribi tiun sinjorinon - nomu 
ŝian nomon - ŝian devenon, ŝiajn parencojn - ŝian loĝlokon." 
"Certe, sinjoro, mi estas tute preta servi vin tiurilate." 
Sinjoro Briggs kviete tiris paperon el sia poŝo kaj legis iom 
oficiale kaj nazosone:
"Mi atestas kaj povas pruvi, ke la dudekan de oktobro anno 
domini (sekvis jaro, kiu datumis ĉirkaŭ dekkvin jaroj pli frue) 
Edward Fairfax Rochester de Thornfield Hall, en la graflando -, kaj de Ferndean-Manor en - shire, Anglujo edziĝis 
kun mia fratino Bertha Antoinette Mason, filino de Jonas Mason, negocisto, kaj lia edzino Antoinette, kreolino, en la pre- 
ĝejo de Ĉiuj Sanktuloj en Spanish Town, Jamajko. La protokolo pri tiu geedziĝo estas notita en la libroj de la nomita pre- 
ĝejo - kopio troviĝas nuntempe en miaj manoj. 
Subskribita de 
Richard Mason." 
"Tio povus pruvi - se la dokumento estas vera, ke iam mi 
estis edziĝinta, sed tio ne pruvas, ke la virino, kiu en la dokumento estas nomata kiel mia edzino, vivas ankoraŭ." 
"Ĉiuokaze ŝi vivis ankoraŭ antaŭ tri monatoj," respondis la 
advokato, "tio estas pruvebla." 
"Kiel vi scias tion?" 
"Pri tiu fakto mi havas atestanton, sinjoro; eĉ atestanton, 
kies certigon eĉ vi mem ne povus kontraŭbatali nek senfortigi." 
"Prezentu lin tuj - se ne, iru al la diablo!" 
"Mi prezentos lin al vi - li estas tre proksime. Sinjoro Mason, bonvolu paŝi antaŭen." 
Kiam sinjoro Rochester aŭdis tiun nomon, li grincigis la 
dentojn; forta konvulsia tremado trairis lian tutan korpon; li 
tiel forte premis min al si, ke mi devis kunsenti la konvulsian 
tremadon pro kolero kaj senespero, kiu trairis lian tutan 
figuron. 
La dua fremdulo, kiu ĝis nun tenis sin je kelka distanco,
ankaŭ paŝis antaŭen. Pala vizaĝo rigardis trans la ŝultron de 
la leĝa scienculo - jes - tie estis sinjoro Mason proprapersone. Sinjoro Rochester sin turnis kaj rigardis lin. Mi jam ofte 
rakontis, ke liaj okuloj estis nigraj - nun tamen ilia koloro 
estis ruĝebruna, ne, ili montris sangecan brilon en sia malheleco; - lia vizaĝo ŝanĝiĝis laŭ koloro - la olivkoloraj vangoj, 
la pala frunto estis kovritaj de koloro, kiu ŝajnis supreniri el 
martirita koro. Subite li faris geston, levis la fortan brakon - 
li estis teren fraponta Mason, li estis sternonta lin sur la plankon de la preĝejo, li estis senindulge mortigonta lin - sed 
Mason terurite paŝis malantaŭen kaj senhelpe kriis: "Ĉiopotenca Dio!" 
Tiam subite senlima malestimo ekregis sinjoron Rochester 
kaj li kvietiĝis - lia pasio estingiĝis kvazaŭ la frosto per unu 
bato neniigis ĝin kaj li demandis nur: "Kion vi havas ankoraŭ 
por diri?" 
Neaŭdebla respondo liberiĝis el inter la palaj lipoj de sinjoro Mason. 
"La diablo prenu vin, se vi ne povos klare respondi. Ankoraŭ unu fojon mi demandas al vi, kion vi havas por diri," kriis 
al li sinjoro Rochester. 
"Sinjoro - sinjoro," interrompis nun la pastro, "ne forgesu, ke vi troviĝas en sanktigita ejo." 
Poste li sin turnis al sinjoro Mason kaj milde demandis: 
"Ĉu vi scias, sinjoro, ĉu la edzino de ĉi tiu sinjoro ankoraŭ 
vivas, aŭ ne?" 
"Kuraĝon, - kuraĝon!" instigis lin la advokato, "parolu 
malkaŝe." 
"Ŝi vivas ankoraŭ - kaj eĉ en - Thornfield Hall," klarvoĉe
diris Mason. "Lastfoje mi ŝin vidis tie en aprilo. Mi estas ŝia 
frato." 
"En Thornfield Hall!" konsternite kriis la pastro. "Neeble! 
Mi estas maljuna loĝanto de ĉi tiu regiono, sinjoro, kaj ankoraŭ neniam mi aŭdis pri sinjorino Rochester en Thornfield 
Hall." 
Mi vidis, ke terura rideto distordis la lipojn de sinjoro Rochester. 
Li grumblis: 
"Ne, je mia Dio! Mi zorgis pri tio, ke neniu aŭdu tion - 
nek pri ŝi - sub tiu nomo." 
Li pripensis. Pli ol dek minutojn li konsultis sin mem. Tiam 
li decidis kaj parolis: 
"Sufiĉe - sufiĉe! Nun ĉio per unu fojo eliĝu, kiel la kuglo 
el la kanono. - Wood, fermu vian libron kaj demetu vian surplison; John Green (tion li diris al la pedelo) eliru el la preĝejo. 
Hodiaŭ geedziĝo ne okazos plu." 
La viro faris, kion oni ordonis al li. 
Sinjoro Rochester parolis plue kuraĝe kaj decide: 
"Bigamio estas terura vorto! Kaj tamen mi havis la intencon estiĝi bigamiisto! - Sed la sorto superruzis min - aŭ la 
providenco retenis min, - eble la lasta okazis. En ĉi tiu 
momento mi estas malmulte pli bona ol diablo, kaj eble la 
pastro ĉi tie diros, ke mi sendube meritas la plej terurajn 
punojn de la ĉielo - la eternan fajron - la ĉiaman malbenon. 
Sinjoroj, mia plano malsukcesis! - vera estas tio, kion diras 
ĉi tiu advokato kaj lia kliento: mi estas edziĝinta - kaj la 
edzino, kun kiu mi edziĝis, vivas! Vi diras, Wood, ke neniam 
vi aŭdis paroli pri iu sinjorino Rochester tie en la biena domo, 
sed mi konjektas, ke ofte vi klinis vian orelon antaŭ la babiladoj pri tiu misterplena frenezulino, kiu estas enŝlosita tie 
sub severa gardado. Kelkaj homoj flustris al vi, ke ŝi estas mia 
kontraŭleĝa duonfratino, aliaj flustris ke ŝi estas mia de mi 
forpuŝita amatino, kiun mi per tio frenezigis! Sed nun mi 
diras al vi, ke ŝi estas mia edzino, kun kiu mi edziĝis antaŭ 
dekkvin jaroj, -kies nomo estas Bertha Mason, kaj kiu estas 
la fratino de decidita, sentima viro, kiu nun per siaj tremetantaj membroj kaj mortpala vizaĝo pruvas, kian kuraĝan koron 
kelkaj homoj portas en la korpo! - Kuraĝon, Dick! - ne timu 
antaŭ mi, mi pli volonte batus sendefendan virinon ol kompatindulon, kia vi estas! - Bertha Mason estas freneza; kaj ŝi 
devenas de freneza familio - idiotoj kaj frenezuloj dum tri 
generacioj! Ŝia patrino, kreolino, estis freneza kaj trinkulino 
samtempe! Tion mi eksciis nur post kiam mi edziĝis kun ŝia 
filino, ĉar antaŭ mia edziĝo oni silentis pri familiaj sekretoj. 
Bertha, kiel devofidela filino imitis sian patrinon en ambaŭ 
rilatoj. Mi havis ĉarman kunulinon - puran, senkulpan, sa- 
ĝan, modestan - Kredu al mi, ke mi estis feliĉa edzo! - Mi 
travivis la plej belajn scenojn! Ho! miaj spertoj estis ĉiuspecaj! Se vi nur scius ĉion tion! Sed mi ne ŝuldas al vi plurajn 
klarigojn. Briggs, Wood, Mason, - mi invitas vin ĉiujn eniri 
en la bienan domon por viziti la pacienton de Grace Poole, 
mian edzinon! - Propraokule vi vidos, kiel oni trompis min, 
kiam oni edzigis min al tiu kreitaĵo. Kaj vi juĝos, ĉu mi havis 
aŭ ne havis la rajton rompi tian edziĝon por trovi kompaton 
ĉe estaĵo, kiu estas homa." 
"Wood," li parolis plue, "ĉi tiu knabino, same kiel vi mem, 
konjektis tute nenion pri tiu naŭza sekreto. Ŝi kredis, ke ĉio 
okazis laŭleĝe kaj en bona ordo; neniam ŝi sonĝis pri tio, ke 
ŝi estas fikcie edziniĝonta kun trompema, mizera krimulo, kiu
estas jam ligita al malbona, freneza kaj bestiĝinta virino! 
Venu ĉiuj! - sekvu min!" 
Ankoraŭ tenante min kvazaŭ per fera mano, li eliris el la 
preĝejo. La tri sinjoroj sekvis nin. Antaŭ la granda pordego de 
la halo ni vidis la veturilon. 
"Returne veturigu ĝin en la remizon, John," diris sinjoro 
Rochester tre kviete kaj trankvile, "mi ne bezonos ĝin plu 
hodiaŭ." 
Kiam ni reiris en la domon, sinjorino Fairfax, Adèle, Leah 
kaj Sophie venis renkonte al ni por gratuli nin. 
"Iru for! ĉiu al sia laboro!" - kriis la mastro, "iru for kun 
viaj gratuloj! Kiu bezonas ilin? - Ne mi! - Ili estas dek kvin 
jarojn tro malfruaj!" 
Ĉiam tenante mian manon li rapidis preter la amasiĝintajn 
virinojn kaj signe ordonis al la sinjoroj sekvi lin, kaj tion ili 
faris. 
Ni supreniris la unuan ŝtuparon, transiris la galerion kaj 
fine haltis antaŭ la tria etaĝo. 
Per ŝlosilego sinjoro Rochester malŝlosis la malaltan nigran 
pordon kaj enirigis nin en la per tapiŝoj tapetitan ĉambron en 
kiu staris granda lito kaj malnovmoda bela ŝranko. 
"Vi konas tiun ĉi ĉambron, Mason," diris nia kondukanto, 
"estis ja ĉi tie, kie ŝi mordis vin kaj penis trapiki vin per ponardo." 
Li levis la kurtenon de la vando kaj aperigis al niaj okuloj 
duan pordon, kiun li ankaŭ malŝlosis. 
En ĉambro sen fenestro brulis granda hela fajro, malantaŭ 
alta fortika kamenŝirmilo. Lampo pendis je ĉeno ligita al la 
plafono. Grace Poole staris kliniĝinta super la fajro kaj ŝajne 
sin okupis kuirante ion en kaserolo. En la fundo de la ĉambro sen halto iris tien kaj reen iu stranga figuro en profunda 
ombro. Je la unua rigardo oni ne povis distingi, ĉu tiu figuro 
estas besto aŭ homa estaĵo. Estis kvazaŭ ĝi iris kvarpiede. Ĝi 
eligis krietojn kiel sovaĝa besto. Sed ĝi estis kovrita per vestoj 
kaj griziĝantaj sovaĝecaj kolharoj kovris la kapon kaj la viza- 
ĝon. 
"Bonan matenon, sinjorino Poole!" diris sinjoro Rochester. 
"Kiel vi fartas? Kaj kiel fartas hodiaŭ via ŝarĝo?" 
"Mi vin dankas, sinjoro," respondis Grace, "Ni ambaŭ fartas sufiĉe bone." Ŝi metis la kuirantan manĝaĵon singarde sur 
la kamenkornicon. "Sufiĉe malafabla ŝi estas, sed ne furioza." 
 Sovaĝa krio ŝajne volis malpravigi tiun favoran raporton. 
La vestita hieno leviĝis kaj staris rekte sur la malantaŭaj piedoj. 
"Ho, sinjoro. Ŝi vidis vin!" kriis Grace; "estus pli bone, se vi 
forirus!" 
"Nur kelkajn minutojn, Grace, kelkajn minutojn vi devas 
permesi al mi." 
"Sed estu singarda, sinjoro! pro la volo de Dio estu singarda!,. 
La frenezulino eligis blekegadon. Ŝi forigis la sovaĝajn 
harojn de la vizaĝo kaj bestmaniere rigardis siajn vizitantojn. 
Mi tuj rekonis tiun bluruĝan vizaĝon, - tiujn ŝvelintajn trajtojn. Sinjorino Poole proksimiĝis. 
"Iru flanken," diris sinjoro Rochester dum li forpuŝis ŝin de 
si, "mi esperas, ke ŝi en ĉi tiu momento ne havas tranĉilon; 
krom tio mi atentos." 
"Neniam mi povas scii, kion ŝi havas, sinjoro; ŝi estas tiel 
ruza, estas neeble kompreni ŝian ruzecon." 
"Estus plej bone se ni forirus," flustris Mason.
"Iru al la diablo!" rekomendis al li lia bofrato. 
"Atentu!" kriis Grace. Samtempe la tri sinjoroj iris al la fundo. 
Sinjoro Rochester puŝis min malantaŭ sin: la frenezulino 
sin ĵetis sur lin, furioze kaptis lian gorĝon kaj ŝiaj dentoj 
penetris lian vizaĝon. Ili ekluktis. Ŝi estis fortega virino, 
preskaŭ same alta kiel ŝia edzo, krom tio ŝi estis korpulenta. 
En ĉi tiu luktado ŝi montris viran fortecon; pli ol unu fojon ŝi 
estis premsufokonta lin. Per unu bone celita batego li povus 
surterigi ŝin; sed li ne volis bati, li volis nur lukti. Fine li estis 
kapabla kapti ŝiajn brakojn; Grace Poole donis al li ŝnuron, ke 
li ligu ŝiajn brakojn sur ŝia dorso; per dua ŝnuro, kiun rapide 
oni al li donis, li ligis la frenezulinon sur seĝo. Ĉio tio okazis 
dum blekanta kriado, kaj la ligitino konvulsie penis liberigi 
sin. Nun sinjoro Rochester sin turnis al la ĉeestantoj. Li rigardis ilin kun ridetado, kiu estis amara kaj senkonsola. 
"Jen mia edzino!" li diris. "Jen la sola ĉirkaŭbrako, kiun mi 
povas atendi de mia edzino - jen la karesoj, kiuj devus konsoli min! - Kaj estas ĉi tiu, kiun mi sopiris posedi, (li metis 
sian manon sur mian ŝultron) ĉi tiu juna knabino, kiu tiel serioze kaj kviete staras apud la faŭko de la infero kaj kiu trankvile rigardas kun mi la saltetojn de demono. Mi sopiras ŝin 
- nur kvazaŭ ŝanĝon post tiu pikanta raguo. Wood kaj 
Briggs! Rigardu do la diferencon! Komparu ĉi tiujn klarajn 
okulojn kun tiuj ruĝaj kugloj - komparu ĉi tiun vizaĝon kun 
tiu masko - ĉi tiun formon kun tiu dika fiamaso - kaj poste 
kondamnu min, ho pastro de la evangelio kaj viro de la tribunalo. Sed memoru, ke vi estos juĝataj pro la sama juĝo, laŭ 
kiu vi juĝos! Nun foriru de ĉi tiu loko, mi devas ŝloskaŝi mian 
trezoron."
Ni ĉiuj eliris el la ĉambro. Sinjoro Rochester restis tie ankoraŭ momenton por doni siajn ordonojn al Grace Poole. 
Kiam ni malsupreniris la ŝtuparon, la advokato sin turnis 
al mi. 
"Vi, fraŭlino," li diris, "estas senigita de ĉiu mallaŭdo: via 
onklo ĝojos, aŭdante tion, se li vivas ankoraŭ - kaj kiam sinjoro Mason estos reirinta al Madejro." 
"Mia onklo! Kion vi scias pri li? Ĉu vi konas lin?" 
"Sinjoro Mason konas lin. Sinjoro Eyre dum kelkaj jaroj 
estis la korespondanto de lia domo en Funchal. Kiam via 
onklo ricevis vian leteron, en kiu vi skribis pri via intenco 
edziniĝi kun sinjoro Rochester, sinjoro Mason okaze estis en 
Madejro pro sia resaniĝo kaj tie li intencis pasigi kelkajn 
semajnojn ĉe via onklo, antaŭ ol revojaĝi al Jamajko. Dum 
interparolo sinjoro Eyre okaze sciigis al li pri via letero, ĉar li 
bone sciis, ke mia kliento konis iun sinjoron nomitan Rochester. Sinjoro Mason, kiu kiel vi povas imagi, estis mirigita kaj 
konsternita, tiam malkovris la tutan situacion de la aferoj. Mi 
bedaŭras devi sciigi al vi, ke via onklo nun estas tiel malsana, 
ke verŝajne li ne resaniĝos - se oni pensas pri la speco de lia 
malsano, la ftizo, kaj pri la stadio, kiun ĝi jam atingis. Li mem 
tial ne povis rapidi Anglujon, por liberigi vin el la kaptilo, en 
kiun vi trafis; sed li petegis sinjoron Mason ne perdi unu momenton kaj senprokraste kapti la rimedojn por malhelpi ĉi 
tiun kontraŭleĝan geedziĝon. Li turnigis lin al mi kaj petis 
mian kunhelpon. Mi aplikis la plej grandan rapidon kaj estas 
feliĉa, ke mi ne venis tro mafrue. Kaj mi ne dubas pri tio, ke 
same vi estas. Se morale mi ne estus certa, ke via onklo jam 
mortis antaŭ ol vi atingos Madejron, mi konsilus al vi vojaĝi 
tien kune kun sinjoro Mason; sed en la nunaj cirkonstancoj
mi opinias, ke estas pli bone por vi resti en Anglujo, ĝis vi 
ricevis sciigon de aŭ pri sinjoro Eyre." 
"Ĉu vi atendas ankoraŭ ion?" li demandis turnante sin al 
sinjoro Mason. 
"Ne, ne - ni tuj foriru," kun timo respondis la alia, kaj ne 
adiaŭinte sinjoron Rochester, li rapide foriris tra la halpordego. La pastro restis por diri al sia fiera paroĥano kelkajn 
vortojn de konsolo aŭ de mallaŭdo. Farinte sian devon ankaŭ 
li foriris. 
Mi aŭdis lin foriri, kiam mi staris apud la duone malfermita 
pordo de mia ĉambro, en kiun mi estis retirinta min. Post 
kiam ĉio kvietiĝis en la domo kaj mi sciis, ke ĉiuj fremduloj 
estas for, mi enŝlosis min, riglis la pordon, por ke neniu ĝenu 
min kaj komencis - ho ne, mi ne komencis vekrii kaj laŭte 
malĝoji; mi estis ankoraŭ tro kvieta por fari tion - sed senkonscie demetis mian edziĝvestaĵojn anstataŭante ilin per la 
lanaj, kiujn mi portis ankoraŭ en la pasinta tago kaj, kiel mi 
tiam esperis, la lastan fojon. Poste mi sidiĝis. Mi sentis min 
lacega. Mi metis la brakojn sur la tablon kaj sur ilin mian 
kapon. Nun mi komencis pripensi. Ĝis tiu momento mi estis 
nur aŭdinta, rigardinta kaj movinta min - mi estis irinta supren kaj malsupren kien oni kondukis kaj puŝis min - mi estis 
vidinta, kiel unu terura okazintaĵo sekvis alian, - nur nun mi 
komencis pensi! 
La mateno, kun escepto de la mallonga okazintaĵo kun la 
frenezulino, estis estinta sufiĉe kvieta. La sceno en la preĝejo 
estis okazinta sen bruo, sen laŭta disputo, sen perforto, neniu 
estis defiinta, rifuzinta aŭ verŝinta larmojn. Estis parolitaj nur 
malmultaj vortoj, nome kviete dirita protesto kontraŭ la 
edzigo, nur kelkaj rigoraj demandoj de la flanko de sinjoro
Rochester; respondoj kaj klarigoj estis donitaj kaj pruvoj liveritaj; mia sinjoro kaj ordonanto publike estis konfesinta la 
veron, - kaj poste ni vidis la vivantan pruvon! Nun ĉiuj tiuj 
entruduloj jam foriris. - Ĉio finiĝis! 
Kiel kutime, mi estis en mia ĉambro - kaj mi estis mi 
mem, sen la plej malgranda videbla ŝanĝiĝo. Mi ne estis vundita - neniu estis batinta, neniu estis ofendinta min! - Sed 
malgraŭ tio! Ĉu mi estis la hieraŭa Jane Eyre? - Kie estis ŝia 
vivo? - Kie estis ŝia espero por la vivo? 
Jane Eyre, kiu preskaŭ estis amata edzino plena de espero - estis ree malvarma, rigida, soleca knabino. Ŝia vivo estis 
senkolora, ŝiaj atendoj senkonsolaj. En la somermeza tempo 
jam venis severa vintrofrosto; rigida decembra ventego jam 
regis en junio; sul la maturiĝantaj fruktoj kuŝis prujno; 
neĝoventoj premis la rozburĝonojn; glacia mortotuko kovris 
la florantajn herbejojn kaj ondiĝantajn grenkampojn; vojoj 
kun plektobariloj, kiuj hieraŭ brilis pro la odorantaj floroj, 
estis nun neĝ-difektitaj kaj malfacile ireblaj; kaj la arbaroj, 
brumoviĝantaj antaŭ dek du horoj kvazaŭ tropikaj, kuŝis nun 
sovaĝaj kaj blankaj kiel abiaj arbaroj en vintra Norvegujo. 
Ĉiuj miaj esperoj estis formortintaj sub terura juĝo, kiel 
antaŭe mortis en unu sola nokto ĉiuj unuenaskitoj egiptaj. Mi 
rigardis miajn plej karajn dezirojn - hieraŭ ili estis ankoraŭ 
tiel brilaj kaj ridantaj - ili nun kuŝis tie kiel malvarmaj, rigidaj, palaj mortintoj, kiujn nenio povis plu revoki al la vivo. 
Tiam mi rigardis mian amon: tiun senton, kiu apartenis al 
mia sinjoro -, kiun li estis vekinta; ĝi vivis en mia koro kiel 
malsana infano en malvarma, malmola lulilo; angoro kaj malsano kaptis ĝin; ĝi ne povis plu serĉi la brakon de sinjoro Rochester - sur liabrusto ĝi ne povis plu trovi vivovarmon. Ho,
neniam plu ĝi povos peti lian protekton, ĉar la fido forflugis 
- la konfido estis neniigita! Sinjoro Rochester ne estis plu al 
mi, kiu li antaŭe estis, ĉar li ne estis tia, kia mi pensis lin. Mi 
tamen ne volis atribui al li malvirtecon. Mi ne volis diri, ke li 
trompis min, sed pensante pri li, mi ne plu pensis pri senmakula viro. Kaj nun mi devos foriri de lia ĉeesto - tion mi klare 
komprenis kaj sentis. Sed mi ankoraŭ ne sciis kiam - kiel - 
kien. - Tamen mi estis certa pri tio, ke li kiel eble plej rapide 
foririgas min el Thornfield. Ŝajnis, al mi, ke li neniam sentis 
por mi veran amon. Ĉio estis nur nekonstanta pasio, kies kontentigo estis malsukcesigita; li ne bezonos min plu! Mi eĉ timis renkonti lin: li ja malamos mian alrigardon. Ho! kiel blindaj do antaŭe estis miaj okuloj! Kiel kompatinde malforta mia 
sinteno! 
Miaj okuloj estis kovritaj kaj fermitaj. Turniĝanta mallumo 
ŝajnis ĉirkaŭi min; kiel nigra, flamanta torento la pensoj sin 
ĵetis sur min. Mi estis tro malforta por ion peni; estis al mi, 
kvazaŭ mi kuŝas en la sekiĝinta kuŝujo de granda rivero: mi 
aŭdis kvazaŭ bruantan torentegon, kiu malsupren rapidis de 
malproksimaj glacimontoj, mi sentis, ke la torento estas proksimiĝonta - sed mi ne havis la kuraĝon leviĝi, nek por forkuri. Senforta mi kuŝis tie; mi aspiris nur la morton! Nur unu 
sola penso sin trudis al mi: la penso al Dio. Kaj ĝi vekis en mi 
nediritan preĝon; la vortoj moviĝis tien kaj reen en mia malluma animo kiel io, kio devas esti flustrata: sed mi ne havis la 
energion elflustri ilin: 
"Restu apud mi, ho Dio, ĉar la provo proksimiĝas kaj neniu 
helpanto ĉeestas!" 
Ĝi estis tiel proksima, kaj ĉar mi ne sendis la preĝon al la 
ĉielo por eviti ĝin - ĉar mi ne plektis la manojn, nek genuis, nek movis la lipojn - ĝi venis per grandaj pezaj ondoj, la 
torento sin ĵetis sur min. En formo de griza teruriga maso, la 
konscio de mia ruinigita vivo, de mia perdita amo, de mia 
estingiĝinta espero, de mia mortinta fido, torente fluis trans 
min. Mi ne povis priskribi tiun teruran momenton. En vero: 
la torento enfluis en mian animon; mi dronis en profunda 
marĉo, apogo mankis al mi, mi trafis en la fundon, - la ondoj 
plue bruis trans min.
Ĉapitro XXVII 
La posttagmezo venis kaj mi levis la kapon, rigardante ĉirkaŭe mi vidis, ke la lastaj radioj de la subiranta suno falis 
sur la vandon de mia ĉambro kaj mi demandis: "Kion mi nun 
faros?" 
Sed la respondo, kiun donis mia animo al mi: "Tuj forlasu 
Thornfield" - sekvis tiel rapide, tiel terure rapide, ke mi ŝtopis miajn orelojn. Mi diris, ke mi ne povas nun aŭdi tiajn vortojn. "La plej malgranda parto de miaj suferoj estas, ke mi ne 
estas la edzino de Edward Rochester," mi certigis. "Terure 
estas, ke mi vekiĝas el miaj ravaj sonĝoj kaj trovas ilin ĉiujn 
vantaj kaj trompaj, sed tio estas io suferebla kaj venkebla; 
tamen nesufereble estas, ke mi devas forlasi lin tuj kaj por 
ĉiam! Kaj tion mi ne povas!" 
Sed tiam interna voĉo certigis min, ke mi tamen povos tion 
kaj ĝi antaŭdiris al mi, ke mi faros tion. Mi luktis kontraŭ mia 
propra decido; mi volis esti malforta, por eviti la vojon de 
estontaj suferoj, kiun mi tiel klare vidis antaŭ mi; kaj mia konscienco, fariĝinte tirano, kaptis la pasion je la kolo kaj moke 
diris al ĝi, ke ĝi ĝis nun tuŝis nur per unu piedo la ŝlimon kaj 
ĵuris, ke ĝi per fera brako ĵetos ĝin en la ne sondeblan profundon de la agonio. 
"Fortiru min do!" mi kriis. "Iu alia devas helpi min!" 
"Ne, vi mem devas ŝirliberigi vin, neniu devas helpi vin. Vi 
mem elŝiros al vi la dekstran okulon, vi mem devos dehaki al
vi la dekstran manon. Via koro estu la ofero kaj vi mem la 
pastrino, kiu oferos ĝin." 
Subite mi salte leviĝis, terurita pro la soleco, en kiu parolis tiu senkompata juĝisto - pro la senbruo, tra kiu sonis nur 
tia terura voĉo. Mi sentis kapturniĝon tiel starante tie. Mi 
sentis, ke mi fariĝas malsana pro eksciteco kaj trolaceco. Tiun 
tagon nek manĝaĵo nek trinkaĵo tuŝis miajn lipojn, mi eĉ ne 
matenmanĝis. Kaj per strange doloranta malĝojo min trafis la 
penso, ke neniu informiĝis pri mi, kiel mi fartas, ke neniu 
homa voĉo invitis min veni malsupren. Eĉ la malgranda Adèle ankoraŭ ne estis frapinta la pordon kaj ankaŭ sinjorino 
Fairfax ne vizitis min. 
"Amiko ĉiam forlasas tiujn, kiujn forlasis la feliĉo," mi murmuris, kiam mi fortiris la riglilon kaj eliris. Mi faletis pro malhelpaĵo, mia kapo sentis ankoraŭ la turniĝadon, mia rigardo 
estis malklara kaj miaj korpo-membroj malfortaj. Nur malrapide mi povis rekonsciiĝi. Tiam mi falis, sed ne teren, etendita brako kaptis min; mi rigardis supren - sinjoro Rochester apogis min! En brakseĝo li estis gardinta antaŭ la sojlo de 
mia ĉambro. 
"Fine vi do eliras," li diris. "Jam tiel longe mi atendis vin kaj 
aŭskultis, sed mi ne aŭdis la plej mallaŭtan brueton, nek movon nek plorĝemadon. Post kvin pluaj minutoj da tia morta 
silento mi estus perforte rompinta tiun pordon, kiel rabisto. 
Sekve vi volas eviti min? - Vi enŝlosas vin kaj malĝojas tute 
sola! Pli bone mi eltenus, se vi estus veninta por fari al mi 
akrajn riproĉojn. Vi estas pasia: mi atendis ian scenon. Mi 
estis preparita al varmega plorfluado: sed mi nur volis, ke vi 
verŝus ĝin sur mian bruston. Nun kompata tapiŝo aŭ via malseka poŝtuko ensorbis ĝin. Sed ne; mi eraras! Vi tute ne ploris! Mi vidas palajn vangojn kaj lacajn okulojn - sed neniun 
postsignon de larmoj. Tial mi supozas, ke via koro ploris sangon?" 
"Nu, Jane? Neniu vorto de riproĉo? Neniu amaraĵo? - 
neniu akra ekbolo de pasio? neniu ofendo? Kviete vi tie sidas, 
kie mi sidigis vin kaj rigardas min per lacaj, suferantaj okuloj?" 
"Ho Jane, mi ne volis tiel profunde vundi vin. Kiam viro, 
posedanta nur unu ŝafideton, kiu estis kara al lia koro, kiel lia 
infano, kiu manĝis de lia pano kaj trinkis el lia pokalo, kiu 
ripozis sur lia koro - se la viro per iu eraro ĝin buĉus sur 
buĉotablo - li ne povus pli penti sian sangan eraron ol mi 
nun pripentas mian. Ĉu iam vi povus pardoni min?" 
Leganto! mi jam pardonis al li en tiu sama momento. En 
liaj okuloj mi vidis tian profundan penton, tian veran kompaton mi aŭdis en lia voĉo, tiom da vira energio mi vidis en 
ĉio, kion li nun diris kaj faris! Krom tio liaj rigardoj kaj aspekto montris tiom da neŝanĝita amo - mi pardonis al li ĉion! 
Sed ne per vortoj, - nur en la plej profunda loko de mia koro. 
"Vi scias Jane, ke mi ne estas mizerulo kaj fripono?" li demandis malĝoje post kelkaj momentoj. Li miris pro mia seninterrompa silentado, pro mia okulŝajna kvieto. Ili pli multe 
devenis de mia malforteco ol de mia volo. 
 "Jes, sinjoro." 
"Se ne, diru tion senhezite, per akraj, koleraj vortoj. Ne 
indulgu min, ho ne indulgu min!" 
"Mi ne povas. Mi estas laca kaj malsana; mi dezirus iom da 
akvo!" 
Li eligis tremantan ĝemon; tiam li prenis min sur la brakojn kaj portis min malsupren. Komence mi ne sciis, en kiun
ĉambron li portis min; ĉio estis nebula antaŭ miaj vitrecaj 
okuloj; sed baldaŭ mi sentis la revivigantan varmon de fajro, 
ĉar malgraŭ la somero, en mia ĉambro estiĝis frostmalvarme. 
Li metis glason da vino al miaj lipoj, mi trinketis kaj sentis 
reveni miajn fortojn; poste mi manĝis iom, kion li portis al mi 
- kaj baldaŭ mi estis denove mi mem. Mi estis en la libreja 
ĉambro - mi sidis sur lia seĝo - li estis tute proksima al mi. 
Mi pensis: "Se mi povus nun eliri el ĉi tiu vivo ne suferante 
tro grandan doloron, tiam mi estus feliĉa, tiam mi ne bezonus tiel peni disŝiri mian koron, forkurante de sinjoro Rochester. Sed mi devas forkuri de li. Ho jes, mi devas. Sed mi 
ne volas forlasi lin - mi ne povas forlasi lin." 
"Kiel nun vi sentas vin, Jane?" 
"Multe pli bone sinjoro. Mi baldaŭ sentos min ree tute 
bone." 
"Trinku ankoraŭ iom da vino, Jane." 
Mi trinkis. Li metis la glason sur la tablon, ekstaris antaŭ 
mi kaj atente min rigardis. Subite li deturnis sin de mi, subpremante ekkrion, per kiu li volis eligi sian tutan emocion. 
Poste li iris tien kaj reen en la ĉambro kaj revenis al mi; li sin 
klinis kvazaŭ li volus kisi min; sed mi pensis pri tio, ke ĉiuj 
karesoj nun estas malpermesitaj. Mi turnis mian kapon kaj 
puŝis lian flanken. 
"Kion!?" li kriis abrupte. "Ho! mi ja scias, vi ne volas kisi la 
edzon de tiu Bertha Mason? Vi opinias, ke mi jam posedas 
estaĵon, kiu rajtas ricevi miajn karesojn!" 
"Ĉiuokaze, sinjoro, ĉi tie ne estas plu loko por mi, ĉar mi 
ne rajtas je ĝi." 
"Kial Jane? Mi volus ŝparigi al vi la penon multon diri. Mi
volas respondi por vi. Ĉu ne vere, vi volis respondi al mi, ke 
mi havas edzinon - ĉu mi ĝuste divenis?" 
"Jes." 
"Opiniante tiel vi havas pri mi strangan ideon. Vi devos 
rigardi min kiel malbonan senvirtan friponon, kiu hipokritis 
al vi dediĉantan amon por logi vin en bone pripensitan kaptilon kaj rabi viajn honoron kaj memestimon. Kion vi nun 
respondos al tio? Mi vidas, ke vi ne kapablas ion diri. Unue 
vi estas ankoraŭ laca kaj nur kun peno povas spiri, due vi ne 
povas kutimiĝi al tio, kio okazis, por kulpigi kaj insultriproĉi 
min. Krome viaj larmo-kluzoj estas malfermitaj kaj ili transfluus, se vi parolus tro multe. Ankaŭ vi ne deziras fari al mi 
riproĉojn, nek postuli klarigon aŭ fari scenon. Vi pensas pri 
tio, kiel agi - la parolon vi konsideras superflua. Mi konas 
vin - mi scios kontraŭagi." 
"Ho, sinjoro, mi tute ne intencas agi kontraŭ vi," kaj mia 
malfirma voĉo admonis min interrompi la frazon. 
"Ne laŭ la senco de viaj vortoj, sed en miaj vi intencas 
neniigi min. Vi ja diris, ke mi estas edziĝinta viro - la edzi- 
ĝintan viron vi volas eviti, vi volas iri el lia vojo - vi ĵus rifuzis kisi min. Vi intencas fremdiĝi antaŭ mi; vivi en ĉi tiu domo 
nur kiel la guvernistino de Adèle. Kaj se mi diros al vi amikan 
vorton, - se iam amika sento ree povos en mi naskiĝi, vi 
diros: 
' Tiu viro preskaŭ faris el mi sian amatinon, por li mi povas 
esti nur glacio kaj marmoro' , - kaj tuj vi estiĝos glacio kaj 
marmoro." 
Mi penis firmigi mian voĉon por respondi: 
"Ĉio ĉirkaŭ mi kaj por mi ŝanĝiĝis, sinjoro: tial necesas, ke 
ankaŭ mi fariĝu alia persono - pri tio ne ekzistas dubo, kaj
por eviti ŝanceliĝadon de sentoj, por eviti daŭran bataladon 
de la rememoro de mia amo, troviĝas nur unu elirejo: - 
Adèle devos havi alian guvernistinon." 
"Ho! Adèle iros al edukejo; tion mi jam decidis; ankaŭ mi 
ne intencas turmenti vin per la teruraj rememoroj al Thornfield Hall - al tiu malbenita loko - al tiu tendo de Aĥan - 
al tiu senhonta konstruaĵo, kiu montras al la ĉiela taglumo la 
abomenaĵon de vivanta mortinto - al tiu malvasta ŝtona infero kun sia vera diablo - kiu estas pli malbona ol legio da 
tiaj, naskitaj de nia fantazio. - Jane, vi ne restos ĉi tie, nek mi. 
Malprave mi agis, venigi vin al Thornfield Hall, ĉar mi sciis, 
ke ĝi estas fantomvizitata. Longe antaŭ ol mi vidis vin, mi ordonis al ĉiu en la domo, zorge kaŝi antaŭ vi ĝian malbenon, 
ĉar mi timis, ke neniam guvernistino volus resti ĉe Adèle sciante, kun kiu ŝi loĝos sub la sama tegmento. Kaj neniam mi 
intencis konduki tiun frenezulinon al alia loko, kvankam mi 
posedas malnovan domon (Ferndean Manor), kiu estas ankoraŭ pli kaŝita kaj pli izolita ol ĉi tiu, kaj kie mi povus kaŝi ŝin 
ankoraŭ pli bone. Sed skrupuloj pro la malsaniga loko, kuŝanta en la mezo de densa arbaro, timigis mian konsciencon 
preni tiajn aranĝojn. Verŝajne la mucidaj muroj baldaŭ senigus min de la terura ŝarĝo; sed ĉiu krimulo havas sian specialan krimon! Mia krimo ne emas peran mortigon, eĉ ne kontraŭ tiu estaĵo, kiun mi tiel senlime malamas." 
"Kaŝi por vi la proksimecon de tiu frenezulino tamen estis 
tiel saĝe, kiel se oni kaŝus infanon per mantelo kaj metus ĝin 
apud upason; la proksimeco de ĉi tiu demono estas venenita kaj ĉiam ĝi estis tia. Sed mi foriros el Thornfield Hall kaj 
ŝlosos ĝin, mi najlfermos la grandan enirejon kaj la subajn 
fenestrojn mi plenigos per brikoj; al sinjorino Poole mi ĉiujare donos ducent sterlingajn funtojn por vivi ĉi tie kun mia 
edzino, kiel vi nomas tiun abomenan virinaĉon. Por mono 
Grace faras multon, kaj havos ĉe si sian filon, la kampgardiston de Grimsby-hejmo, por ke li loĝu kun ŝi kaj estu apude por protekti ŝin, kiam mian edzinon kaptos ŝiaj paroksismoj 
kaj ŝia malbona spirita instigos ŝin forbruligi nokte la homojn 
en ilia lito, atakos per ponardo, aŭ per la dentoj disŝiros al ili 
la karnon kaj tiel plu." 
"Sinjoro," interrompis mi lin," vi estas senkompata rilate al 
tiu malfeliĉa virino; vi parolas pri ŝi kun malamo. Tio estas 
terura - ĉu ŝi estas kulpa, ĉar ŝi estas freneza?" 
"Jane, mia eta karulino, (tiel mi ĉiam nomos vin, ĉar tia vi 
restos al mi) vi ne scias, kion vi diras; denove vi malbone 
juĝas min. Mi ne malamas ŝin, ĉar ŝi estas freneza. Ĉu vi kredas, ke mi malamus vin, se vi estus freneza?" 
"Tion vere mi kredas, sinjoro." 
"Tiam vi eraras kaj ne konas min; tiam vi ne komprenas 
tiun amon, kiun mi kapablas senti. Ĉiu atomo de vi mem 
estas al mi tiel kara, kiel mia propra, ĝi restos al mi same kara 
en mizero, doloro kaj malsano. Via spirito estas mia trezoro 
- kaj se ĝi rompiĝus, ĝi malgraŭ tio restos mia trezoro; se vi 
delirus, miaj brakoj ĉirkaŭprenus vin, sed ne kiel frenezuljako, kaj via tuŝo eĉ en frenezo estus al mi ĝuego. Se vi sovaĝe 
atakus min, kiel tion faris tiu virino hodiaŭ matene, mi ĉirkaŭbrakus vin kaj klopodus kvietigi vin per karesoj. Mi ne 
forturnus min de vi kun naŭzo kiel de tiu virino; en viaj kvietaj momentoj vi havus min kiel flegiston; mi prizorgus vin 
kun nelacigebla dediĉo, eĉ se vi ne dankus min per nur unu 
rideto; neniam mi laciĝus, rigardi en viajn okulojn eĉ se neniu 
radio de rekono brilus al mi renkonte. - Sed kial paroli plue
pri tio? Mi ja diris, ke mi intencas forkonduki vin de Thornfield. Vi scias, ke ĉiuj preparoj de baldaŭa forvojaĝo jam estas 
faritaj. Jam morgaŭ vi foriros. Mi petas vin, Jane, eltenu ankoraŭ unu nokton sub ĉi tiu tegmento; kaj poste finiĝu por ĉiam 
ĉiuj ĉi tiuj mizeroj kaj teruraĵoj! Mi konas lokon, kien ni povos 
iri, ĝi estas certa sanktejo kaj fortika rifuĝejo kontraŭ malamataj rememoraĵoj, ĝi protektos nin kontraŭ nebonvenaj 
vizitantoj - eĉ kontraŭ falsaĵo kaj kalumniado." 
"Kaj ĉu vi kunkondukos Adèle, sinjoro?" interrompis mi, 
"ŝi estos al vi bona akompanino." 
"Kion per tio vi intencas diri, Jane? Mi ja diris, ke mi sendos Adèle al edukejo; pro kio mi bezonus infanon kiel akompaninon? Kaj eĉ ne mia propra infano ŝi estas, sed infano de 
franca dancistino. Kial do vi ŝarĝus min per ŝi? Ankoraŭ unu 
fojon mi demandas, kial vi donas al mi Adèle kiel akompaninon?" 
"Vi parolis pri soleco, sinjoro, kaj soleco estas malĝoja - 
tro malĝoja por vi." 
"Soleco! Soleco!" li kolerete kriis. "Mi vidas, ke mi pli bone 
devos klarigi min. Mi ne komprenas la sfinksan esprimon sur 
via vizaĝo. Vi devos partopreni mian solecon. Ĉu vi min ne 
komprenas?" 
Mi kapneis. Ia grado de kuraĝo estis necesa por doni tiun 
signon de rifuzo, ĉar mi estis tre ekscitita. Kelkan tempon li 
iris tien kaj reen en la ĉambro, subite li restis staranta kvazaŭ 
najlita sur la loko. Li longe kaj fikse rigardis min. Mi deturnis 
de li miajn okulojn kaj direktis ilin al la fajro, klopodante konservi kvietan sintenadon. 
"Jen la hoko en la karaktero de Jane," li fine diris; li parolis pli kviete ol mi povus atendi laŭ liaj rigardoj. "La silkobobeno ĝis ĉi tie turniĝis senbrue kaj sen malhelpo; sed mi 
jam sciis, ke venos la nodo. Jen ĝi estas. Kaj nun venos ĉagreno, senespero kaj senfina mizero! Je Dio! Mi sentas la deziron 
uzi atomon de la fortoj de Ŝimŝon por disŝiri la implikaĵon 
kiel stupon!" 
Denove li ekiris tien kaj reen; sed baldaŭ li ree haltis kaj tuj 
antaŭ mi. 
"Jane, ĉu vi fine volas esti prudenta?" Li sin klinis super mi 
kaj liaj lipoj tuŝis mian orelon. "Ĉar se vi ne estos tia, mi uzos 
perforton." 
Lia voĉo estis raŭka. Lia esprimo estis de viro, kiu tuj disrompos nesufereblan katenon kaj kiu estis ĵetonta sin en 
sovaĝan senbridecon. Mi komprenis tion tuj, kaj se lia kolero pligrandiĝus ankoraŭ je unu atomo, mi ne estas plu kapabla reteni lin. Tiu tuja momento - ĝi estis nur unu sekundo 
- estis ĉio, kio apartenis al mi, nur nun mi povus reteni kaj 
regi lin; se mi montrus movon de abomeno aŭ de timo, mia 
sorto kaj ankaŭ lia estus konfirmita. Sed mi ne timis - ne unu 
minuton! Mi sentis en mi forton, kiu subtenis min. La krizo 
estis danĝera, sed ĝi havis sian ĉarmon, kian eble spertas 
indiano, kiam li en sia boateto rapidas trans rapidfluon. Mi 
kaptis lian pugnigitan manon, disigis la tremantajn fingrojn 
kaj diris kvietigante: 
"Sidiĝu. Mi volas paroli kun vi tiel longe, kiel vi deziras; mi 
volas ĉion aŭskulti, kion vi havos por diri, indiferente, ĉu ĝi 
estos saĝa aŭ malsaĝa." 
Li sidiĝis, sed ne tuj ekparolis. Jam longe mi perforte retenis miajn larmojn sciante, ke li ne devos vidi min plori. Sed 
nun mi opiniis, ke estas pli bone libere lasi ilin flui tiel longe,
kiel ili volus. Estus des pli bone, se ili ĉagrenus lin. Mi ne plu 
retenis ilin kaj laŭkordezire ploris. 
Baldaŭ mi aŭdis, ke li serioze petis min kvietiĝi. Mi respondis, ke mi ne povas, kiam li estas en tia kolero. 
"Sed mi ne estas en kolero, Jane. Mi nur tro multe vin amas 
- jen ĉio. Kaj via eta pala vizaĝo aspektis tiel malvarma, tiel 
decidita, ke mi ne povis elteni tion. Nun kvietiĝu kaj sekigu 
viajn okulojn." Lia voĉo montris al mi, ke li estas venkita; tial 
ankaŭ mi fariĝis pli kvieta. Nun li klopodis meti la kapon sur 
mian ŝultron, sed tion mi ne volis toleri. Li volis ĉirkaŭbraki 
min - sed ankaŭ tion mi ne konsentis. 
"Jane! Jane!" li diris kun tia amara malĝojo, ke ĉiu nervo de 
mia korpo ektremis. 
"Ĉu vi ne plu amas min? Vi do nur celis la rangon de mia 
edzino? Nun, ĉar mi ne plu povos estiĝi via edzo, vi repuŝas 
min kaj evitas miajn tuŝojn, kvazaŭ mi estus bufo aŭ simio." 
Tiuj paroloj tratranĉis mian koron. Sed kion mi povus? 
Eble mi devus diri aŭ fari tute nenion, sed mia konscienco 
riproĉis min, ke mi vundis lian senton, kaj mi ne povis kontraŭstari la deziron eligi la sanigan balzamon sur lian vunditan koron. 
"Mi amas vin," mi diris, "pli ol iam. Sed mi ne povas plu 
montri tiun senton, kaj por la lasta fojo mi konfesas tion al 
vi." 
"Por la lasta fojo, Jane! Kion! Ĉu vi kredas, ke vi povos ĉiutage vidi min kaj vivi ĉe mi kaj tamen povos resti malvarma 
kaj kvazaŭ indiferenta?" 
"Ne, sinjoro, mi certe scias, ke mi ne povus tion. Kaj tial mi 
konas nur unu solan vojon. Sed vi ree koleriĝos, kiam mi 
nomos ĝin."
"Ho, nomu ĝin! Kiam mi bruas kaj koleras, tiam vi posedas 
la arton plori." 
"Sinjoro Rochester - mi devas foriri de vi." 
"Kiom da tempo, Jane? Malmultajn minutojn por ordigi 
viajn harojn, kiuj malordiĝis aŭ por malvarmigi al vi la viza- 
ĝon, kiu febre ardas?" 
"Mi devas foriri de Adèle kaj de Thornfield. Mi devas por 
la tuta vivo foriri de vi! Mi devas komenci novan vivon inter 
fremduloj, sub fremda ĉielo." 
"Certe. Mi ja diris al vi, ke vi faru tion. Mi ne parolos plu 
pri la malsaĝa penso, ke ni disiru unu de alia. Vi volas diri, ke 
vi devos fariĝi parto de mi. Rilate al la nova vivo, vi pravas. 
Tamen vi devos estiĝi mia edzino: mi ne estas edziĝinta. Vi 
fariĝos sinjorino Rochester ne nur laŭ la nomo sed reale. Mi 
tenos min je vi tiel longe kiel vi kaj mi vivos. Vi iros al bieno, 
kiun mi posedas en Sud-Francujo, ĝi estas amika, blanka 
kampodomo apud la bordo de la Meza Maro. Tie vi ĝuos feli- 
ĉan, protektitan kaj senkulpan vivon. Ne timu, ke mi povus 
delogi vin al peko - ke mi volus fari vin mia amatino! Kial vi 
kapneas? Jane, estu saĝa, alie la kolero vere min denove regos." 
Lia voĉo kaj lia mano tremis; liaj okuloj brilis; malgraŭ tio 
mi kuraĝis paroli. 
"Sinjoro, via edzino vivas; tio estas fakto, kiun en ĉi tiu mateno vi mem konfesis. Mi estus nur via amatino, se mi vivus 
ĉe vi kiel vi deziras, - estas sofismo diri ion alian. 
"Jane, mi ne estas dolĉanima viro - pri tio vi ne pensas. 
Mia pacienco ne estas granda. Mi ne havas malvarman, senpasian karakteron. Pro kompato al mi kaj al vi, metu vian 
manon sur mian pulson, sentu kiel ĝi batas kaj - gardu vin!"
Li nudigis la manartikon kaj etendis ĝin al mi, la sango 
estis forfluinta el liaj vangoj kaj lipoj, ili estis kadavre blankaj. 
Mi sentis min nedireble mizera. Estis terure eksciti lin plue 
per kontraŭstaro, kiun li tiel abomenis. 
Tamen cedi al li estis io neebla. Mi faris, kion ĉiu homo 
instinkte faras, kiam li estas pelita ĝis ekstremo - petante 
helpon mi suprenrigardis al tiu, kiu helpas, kiam homa helpo estas vana: la paroloj "Dio helpu al mi!" eliris senkonscie 
el inter miaj lipoj. 
"Mi estas malsaĝulo!" kriis sinjoro Rochester subite, "Mi 
ripete certigas al ŝi, ke mi ne estas edziĝinta, sed ne klarigas 
la tialon. Mi ne pensis pri tio, ke ŝi scias nenion pri la karaktero de tiu virino, nek pri la cirkonstancoj, kiuj akompanis 
nian unuiĝon. Ho, mi estas certa, ke Jane samopinios kun mi, 
kiam ŝi scios ĉion, kion mi scias! Nun metu vian manon sur 
mian, Jane, por ke mi sentu vian tuŝon, por ke mi sciu, ke vi 
estas proksima - kaj per malmultaj vortoj mi klarigos al vi la 
veran staton de la aferoj. Ĉu vi volas aŭskulti? 
"Jes, sinjoro, multajn horojn, se vi deziras." 
"Mi petas nur minutojn, Jane, ĉu vi neniam aŭdis aŭ ĉu vi 
scias, ke mi ne estas la pli aĝa filo de mia domo? Ke mi havas 
pli aĝan fraton?" 
"Mi memoras, ke sinjorino Fairfax tion al mi rakontis." 
"Ĉu vi ankaŭ aŭdis, ke mia patro estis avara, avidema 
viro?" 
"Mi aŭdis ion pri tio." 
"Kaj, Jane, ĉar tio estis vera, li decidis teni kunigitaj posedaĵon kaj financojn; li ne povis elteni la penson dispartigi 
siajn havaĵojn kaj doni al mi belan parton. Li decidis, ke mia 
frato Roland ricevu ĉion. Sed ankaŭ li ne povis elteni la penson, ke unu el liaj filoj estos malriĉulo. Por mi li zorgos pere 
de riĉa edzino. Sinjoro Mason, riĉa komercisto kaj posedanto de plantejo en Okcidenta Hindio estis lia delonga amiko. 
Li estis certa pri tio, ke liaj posedaĵoj estas grandaj kaj realaj. 
Li informiĝis pri ĉio kaj eksciis, ke sinjoro Mason havas filon 
kaj filinon, kaj de li mem li estis aŭdinta, ke li estas inklina 
donaci al sia filino doton da tridek mil sterlingaj funtoj: tio 
sufiĉis. Kiam mi forlasis la universitaton, mi estis sendita al 
Jamajko por edzinigi la jam por mi elektitan fianĉinon. Mia 
patro diris nenion pri ŝia posedaĵo, sed li diris al mi, ke fraŭ- 
lino Mason pro siaj beleco kaj fiereco estas la fanfarono de 
tuta Spanish Town. Tio ne estis mensogo. Mi trovis ŝin belulino - laŭ la stilo de Blanche Ingram: svelta, malhela, majesta. Ŝiaj parencoj deziris nian geedziĝon, ĉar mi estis de bona 
familio; kaj ankaŭ ŝi opiniis tiel. Ŝi estis prezentita al mi en 
brila kostumo kaj dum festetoj. Malofte mi vidis ŝin sola, kaj 
preskaŭ neniam mi interparolis kun ŝi private. Ŝi flatis min 
kaj montris al mi ĉiujn siajn belecon, konon kaj talentojn. Ĉiuj 
viroj en ŝia rondo ŝajnis admiri ŝin kaj envii min. Mi estis kvazaŭ blindigita, plena de kuraĝo; miaj sentoj estis ekscititaj kaj 
estante juna, nesperta, mi kredis ami ŝin. Ne ekzistas malsaĝeco, kiel ajn granda, al kiu juna viro en siaj trorapideco kaj 
tro granda fervoro ne povas esti instigata pro la konkurado 
en societaj rondoj. Ŝiaj parencoj kuraĝigis min; kunamantoj 
stimulis min; ŝi allogis min, la geedziĝo fariĝis antaŭ ol mi 
konsciis, kio al mi okazis. Ho, mi perdas ĉiun memestimon 
pensante pri tiu faro! - agonio de interna malestimo tiam 
regas min. Neniam mi ŝin amis, neniam mi ŝin estimis - eĉ 
neniam mi konis ŝin. Mi ne estis certa pri la ekzisto de nur 
unu virto en ŝia karaktero; mi rimarkis nek modestecon, nek
bonkorecon, nek malkaŝemon, nek purecon de animo aŭ de 
konduto - malgraŭ ĉio tio mi: blinda, kruda, mallerta stultulo edziĝis kun ŝi! Kun pli malgranda peko mi povus - sed 
mi rememoru, al kiu mi parolas. 
La patrinon de mia fianĉino mi neniam estis vidinta, mi 
kredis ŝin mortinta. Sed kiam pasis la mielmonato, mi eksciis, 
ke mi eraris; ŝi estis freneza kaj en frenezulejo. Ankaŭ vivis pli 
maljuna frato, muta idioto. La pli aĝa, kiun vi vidis ĉi tie (kaj 
kiun mi ne povas malami, kvankam mi sentas abomenon pri 
tuta lia parencaro), ĉar li ŝajnas havi en sia malforta kapo 
restaĵon da amo, kion li montras per sia daŭra intereso por sia 
mizera fratino, kaj ankaŭ per la hunda sindoneco, kiun li iam 
sentis por mi; eble ankaŭ li idiotiĝos post kelka tempo. Ĉion 
ĉi sciis mia patro kaj mia frato Roland; sed ili pensis nur al la 
granda doto kaj tial konspiris kontraŭ mi. 
Tiuj malkovroj estis teruraj, sed nur al mia edzino mi faris 
riproĉojn pri tiuj perfidaj kaŝoj, al neniu alia, eĉ ne tiam, kiam 
mi eksciis, ke ŝia karaktero estas tute kontraŭa al mia, ŝia animo estas malnobla, malvasta, kaj tute malkapabla okupiĝi pri 
pli altaj aferoj, - mi eĉ ne faris al ŝi riproĉojn kiam mi spertis, ke mi ne povas agrable kaj kviete pasigi kun ŝi unu solan 
vesperon, eĉ ne unu solan horon, ke amika interparolo kun 
ŝi estas neebla, ĉar ĉiun temon ŝi tuj ŝanĝas al banalaĵo - mi 
eĉ ne faris riproĉojn, kiam mi rimarkis, ke neniam mi havos 
kvietan, ordan mastrumadon, ĉar neniu servantino povus 
toleri la daŭrajn ekbolojn de ŝiaj akraj malsaĝaj kapricoj aŭ la 
absurdajn tiranajn ordonojn de tia mastrino! Ankoraŭ ĉiam 
mi regis min kontraŭ ŝi! Mi evitis ĉiujn riproĉojn, mi faris nur 
malfortajn kontraŭ-proponojn; mi klopodis sekrete venki
mian ĉagrenon kaj subpremis la profundan antipation, kiun 
mi sentis. 
Jane, mi ne volas turmenti vin per abomenaj detaloj. Kelkaj fortaj vortoj esprimos, kion mi havas por diri. Kun tiu virino mi vivis kvar jarojn, kaj antaŭ la paso de tiu tempo ŝi 
lacigis mian paciencon. Ŝia karaktero maturiĝis kaj disvolviĝis 
kun teruriga rapideco; ŝiaj malvirtoj tiel plimultiĝis, ke nur 
krueleco povus rompi ilin, sed kruelecon mi ne volis uzi. Kiel 
malgranda estis ŝia prudento, kaj kiel gigantaj estis ŝiaj malicaj inklinoj. Kiel terura estis la malbeno, kiun tiuj inklinoj 
kaŭzis al mi! Bertha Mason - la vera, inda filino de abomena patrino - trenis min tra ĉiuj senhonorigantaj kaj teruraj 
bataloj, kiujn viro devas travivi, alligita al virino, kiu samtempe estis malĉasta kaj - sin donis al drinkado. 
Intertempe mia frato estis mortinta; kaj post paso de kvar 
jaroj ankaŭ mortis mia patro. Mi tiam estis sufiĉe riĉa, sed 
malgraŭ tio tre malriĉa: virino tiel kruda, tiel malĉasta kaj 
degenerita, kian mi ankoraŭ ne vidis alian, estis ligita al mi, 
kaj ne nur la societo, sed ankaŭ la leĝo nomis ŝin parto de mi 
mem. Kaj neniu leĝo povis senigi min de ŝi, ĉar la kuracistoj 
malkovris, ke mia edzino estas freneza. Ŝiaj ekscesoj maturigis antaŭtempe la ĝermojn de ŝia frenezeco. Jane, mi vidas, ke 
mia rakonto ne plaĉas al vi; vi aspektas malsana - ĉu mi 
rakontu plue alian fojon?" 
"Ne sinjoro, rakontu nun plue. Mi profunde kompatas vin. 
"Kompato, Jane, estas por iuj io insulta kaj neakceptinda, 
kion oni rajtas reĵeti al la vizaĝo de la altrudanto; sed tio estas 
tia kompato, kiu vekiĝas en malsentemaj, egoistaj koroj. Ĝi 
estas egoista doloro, sentata dum oni aŭskultas la dolorojn de 
aliuloj, ĝi estas doloro je kiu oni sentas malsaĝan malestimon
por tiuj, kiuj suferis ilin. Sed tia ne estas via kompato, Jane. Ĝi 
ne estas la sento, kiu en ĉi tiu momento tiel klare respeguliĝas 
en viaj okuloj kaj kiu plenigas ilin de larmoj, kiu batigas pli 
rapide vian koron, kaj kiu tremigas vian manon en mia. Via 
kompato, mia karulino, estas la suferanta patrino de la amo. 
Ĝia doloro eĉ estas la naskdoloro de la dia pasio. Mi akceptas ĝin, Jane; tiu idino, la amo, venu - miaj brakoj estas etenditaj por ricevi ŝin." 
"Rakontu plue sinjoro! Kion vi faris, kiam vi eksciis, ke ŝi 
estas freneza?" 
"Jane, mi estis freneziĝonta. Inter tiu stato kaj mi estis nur 
peceto da memestimo. Laŭ la opinio de la homoj mi estis ver- 
ŝajne senhonorigita; sed mi decidis resti ĉasta laŭ mia propra 
opinio - kaj ĝis la ekstremo mi luktis kontraŭ la morala malpurigo kaj ĝiaj krimoj. Malgraŭ tio la societo kunligis ŝian 
nomon al mia, mian personon al ŝia. Mi vidis kaj aŭdis ŝin 
ĉiutage, ŝia spiro kvazaŭ fetorigis la aeron, kiun mi enspiris, 
krom tio mi rememorigis al mi konstante, ke iam mi estis ŝia 
edzo - tiu rememoro estis tiam kaj estas ankoraŭ nun nedireble abomena al mi. Plue - mi sciis, ke dum ŝia vivo, mi 
neniam povos estiĝi edzo de alia kaj pli bona virino; kaj kvankam ŝi estis kvin jarojn pli aĝa ol mi (ŝia familio kaj mia patro 
rilate al tio estis trompinta min) estis tamen verŝajne, ke ŝi 
vivos same longe kiel mi, ĉar ŝi estis tiel forta en la korpo kiel 
malforta en spirito. - Tiel mi staris tie kiel dudeksesjarulo - 
sen esperoj! - En unu nokto mi estis vekita de ŝiaj kriadoj - 
post kiam la kuracistoj deklaris ŝin freneza, ŝi kompreneble 
estis enŝlosita - tio okazis en varmega nokto en Okcidenta 
Hindio; unu el tiuj noktoj, kiuj ofte antaŭiras la ventegojn en 
tiu regiono. Ĉar estis al mi neeble resti enlite, mi estis levi-
ĝinta kaj malferminta la fenestron. La aero ŝajnis esti sulfurvaporoj - nenie estis troveblaj refreŝigo aŭ malvarmigo. 
Moskitoj arope enflugis kaj svarmis zumante ĉirkaŭe. La 
maro, kies muĝadon mi povis aŭdi de malproksime, ruliĝis 
obtuze kiel tertremo - nigraj nuboj ŝvebis supren; la luno 
malsupreniris en la nubojn, granda kaj ruĝa kiel ardanta 
kanonkuglo - ĝi ĵetis sian lastan sangruĝan rigardon sur la 
teron, kiu tremis sub la bruado de la ventego. Tiu bildo kaj la 
atmosfero influis min fizike, kaj en miaj oreloj sonis la furiozaj kriadoj, kiujn seninterrompe eligis la frenezulino. Ŝi blekekkriis mian nomon en demona malamo, aldonante terurajn 
insultojn! La degenerinta virino eligis vortojn pli malpurajn 
ol profesia malĉastulino iam uzis. Kvankam du ĉambroj apartigis ŝin de mi, la maldikaj muroj de la domo ne povis sufiĉe 
obtuzigi la sovaĝajn kriojn, kiuj penetris al mi. 
Fine mi diris: - Ĉi tiu vivo estas infero! Ĉi tie min turmentas ĝia aero, tie fartas la bruado de senfunda profundo! Mi 
havas la rajton liberigi min de ĝi, kiam mi povos. La turmentoj de ĉi tiu vivo malproksimiĝos de mi kun la tera karno, kiu 
nun premas mian animon. Mi ne sentas timon antaŭ la purgatorio de la fanatikulo; - neniu estonta stato povas esti pli 
terura ol la nuna - mi volas for de ĉi tie - mi volas rehejmiĝi 
al Dio!" 
Dirante tion mi genuiĝis kaj malfermis kofron, en kiu kuŝis 
du sargitaj pistoloj. Mi intencis pafmortigi min. Nur unu momenton mi havis tiun intencon; ĉar pro tio, ke mi ne estis freneza, tiu krizo de la ekstrema, vera senespero, kiu naskis la 
deziron kaj la intencon pri memmortigo, pasis en unu sekundo. 
Freŝa vento de Eŭropo venis trans la oceanon kaj penetris
en mian ĉambron. La uragano eksplodis, la pluvego rivere 
malsupren falis; tondris, fulmis - kaj la aero fariĝis pura. Subite min ekregis firma decido. Irante tien kaj reen sub la 
gutegantaj oranĝarboj en mia malseka ĝardeno, inter la granatoj kaj ananasoj, dum la brilanta tago de la tropiklando 
komenciĝis - mi pensis jene, Jane - kaj nun aŭskultu min, 
ĉar ĝi estis la vera saĝeco, kiu en tiu horo konsolis min kaj 
montris al mi la rektan irotan vojon. 
La dolĉa vento de Eŭropo flustre blovis ankoraŭ en la freŝigita foliaro; mia koro, kiu estis velkinta longan tempon, ŝvelis pro tiuj tonoj, freŝa, viva sango denove batigis ĝin - mia 
tuta estaĵo aspiris renaskiĝon - mia animo soifis pro freŝa 
trinkaĵo. Mi vidis, ke la espero reviviĝas - mi sentis, ke 
renaskiĝo estas ebla. De florkovrita foliaro ĉe la fino de mia 
ĝardeno mi rigardis trans la maron, kiu estis pli blua ol la 
ĉielo. Tie en la malproksimo kuŝis la malnova mondo. Klaraj 
perspektivoj montriĝis al mi. 
' Iru,' diris la espero. ' Vivu denove en Eŭropo; tie neniu 
scias, kian malpuran nomon vi portas, nek kiun malpuran 
ŝarĝon vi trenas kun vi. Vi povas kunkonduki la frenezulinon 
al Anglujo; enŝlosu ŝin kun devofidelaj gardistoj kaj kun la 
necesa singardo en Thornfield. Poste iru al kiu ajn alia loko 
kaj serĉu novan interligon, se vi povos. Tiu virino, kiu tiel 
longe malbone uzis vian paciencon - malpurigis vian nomon 
- malhonorigis vian honoron - detruis vian junecon - tiu 
virino ne estas via edzino; vi ne estas ŝia edzo. Faru vian 
eblon, ke ŝi estu flegata kaj gardata kiel tion postulas ŝia cirkonstanco, - kaj vi faris ĉion, kion Dio kaj homa devo postulas de vi. Enterigu ŝian identecon, vian geedziĝon en la forgesemon. Nenio devigas vin konfidi al kiu ajn tiun lastan.
Donu al ŝi komforton kaj sendanĝerecon; ĉirkaŭu ŝian degeneradon per vualo de mistero - kaj forlasu ŝin.' 
Laŭ tiu inspiro mi akurate agis. Mia patro kaj mia frato ne 
sciigis al siaj konatoj pri mia edziĝo; ĉar jam en mia unua letero mi skribis al ili pri mia edziĝo, ĉar jam tiam mi komencis 
senti la teruran antipation kontraŭ iliaj konsekvencoj; kaj vidante antaŭ mi abomenan estontecon pro la karaktero kaj la 
sanstato de la familio, mi aldonis la plej severan ordonon, ke 
ili tenu sekreta mian edziĝon. Kaj tre baldaŭ poste la konduto 
de la virino, kiun mia patro estis elektinta por mi, estiĝis tia, 
ke li hontis rekoni ŝin kiel bofilinon. 
Sekve, timante publikigi la geedziĝon, li same kiel mi time 
klopodis sekretigi ĝin. 
Tuj mi iris kun ŝi Anglujon. La vojaĝo kun tia monstro sur 
la ŝipo estis terura. Mi ĝojis, kiam fine ŝi estis en Thornfield 
sendanĝera en tiu triaetaĝa ĉambro, kiu kiel interna sekreta 
loko jam dek jarojn estas por ŝi kvazaŭ la kaverno de sovaĝa 
besto - la ĉelo de demono. Multan penon mi havis trovi por 
ŝi flegistinon, ĉar estis necese elekti tian, je kies fideleco mi 
povus kalkuli; ĉar en siaj frenezatakoj ŝi perfidus mian sekreton; krome ŝi kelkfoje dum multaj tagoj havas klarajn momentojn, kiujn ŝi pasigas eligante pri mi la plej grandajn 
insultofendojn. Fine mi dungis Grace Poole el la frenezulejo 
de Grimsby. Ŝi kaj la kirurgo Carter, kiu tiun vesperon, kiam 
Mason estis vundita, bandaĝis lian brakon, estas la solaj du 
homoj, al kiuj mi iam konfidis mian sekreton. Sinjorino Fairfax eble konjektis ion, sed precizan konon pri la faktoj ŝi ne 
povas havi. Grace entute montriĝis esti lerta gardistino, kvankam ŝia gardemo pro manko, kiun mi ne povas plibonigi kaj 
kiu devenas de ŝia laciga ofico, pli ol unu fojon ekdormis. La
frenezulino estas ruza kaj malica; neniam ŝi preterlasis uzi la 
maloftajn senzorgecojn de sia gardistino kaj laŭ sia maniero 
utiligi ilin al si. Unu fojon ŝi kapfis tranĉilon per kiu ŝi vundis sian fraton, kaj du fojojn ŝi prenis la ŝlosilon de sia ĉelo 
por forkuri en la nokto. En la unua okazo ŝi klopodis forbruligi min en mia lito, en la dua ŝi tiel fantome vizitis vin. Al la 
providenco, kiu gardis vin, mi dankas, ke ŝi en sia furiozeco 
kontentigis sian koleron disŝiri nur viajn edziĝvestojn; eble ili 
memorigis ŝin pri ŝia propra edziniĝa tago. Sed mi ne kuraĝas 
pensi, kio eble povus okazi. Mia sango ekbolas, kiam mi pensas, kiel tiu vampiro hodiaŭ matene sin ĵetis al mi por sufoki 
min, mi tremas, kiam mi imagas, ke ŝia nigreblua, skarlata 
vizaĝo sin klinas super mia karulino. 
"Kaj kion vi faris, sinjoro," mi demandis, kiam li haltis, 
"post kiam vi enŝlosis ŝin ĉi tie? Kien vi iris?" 
"Kion mi faris, Jane? Mi ŝanĝis min je erarlumo. Kien mi 
poste iris? Mi iris ĉien kaj returne. Mi tramigris la kontinenton 
kaj ĉiujn ĝiajn landojn. Mia sola deziro, mia monomanio estis 
serĉi kaj trovi bonan, prudentan edzinon, kiun mi povus ami, 
la malon de la furio, kiun mi postlasis en Thornfield -" 
"Tamen vi ne povus edziĝi, sinjoro!" 
"Mi decidis kaj estis konvinkita, ke mi povus kaj devus. 
Komence mi ne intencis trompi iun, kiel mi trompis vin. Mi 
intencis simple rakonti mian historion kaj malkaŝe fari la 
edziĝopeton; kaj ŝajnis al mi tute nature, ke oni rigardos min 
rajtigita ami kaj esti amata; mi tiel tute ne dubis trovi virinon, 
kiu estos kapabla kompreni mian situacion kaj akcepti min 
malgraŭ la malbeno, kiu ŝarĝkuŝis sur mi." 
"Kaj nun, sinjoro?" 
"Ĉiam mi devas ridi, Jane, kiam vi estiĝas scivola. Vi tiam
levas la okulojn kiel timigita birdo kaj de tempo al tempo 
faras senripozan movon. Estas kvazaŭ la respondoj kaj klarigoj ne venas sufiĉe rapide kaj kvazaŭ vi volas rigardi en la plej 
profundan lokon de mia koro. Sed antaŭ ol mi parolos plie, 
vi devas diri al mi, kion vi celas diri per: "Kaj nun, sinjoro?" 
Tio estas esprimo, kiun vi ofte uzas, kaj kiu ofte instigis min 
al senfina interparolo; kaj mi mem ne scias kial." 
"Mi celis demandi: Kaj kio poste okazis? Kion plue vi faris? 
Kiujn sekvojn havis tiu faro?" 
"Ĝuste! Kaj kion vi nun dezirus scii." 
"Ĉu vi iun trovis, kiun vi amis? Ĉu vi deziris ŝin kiel edzinon, kaj kion ŝi diris." 
"Mi povas diri, ĉu mi trovis iun, kiun mi amis kaj ĉu mi 
petis, ŝin, edziniĝi kun mi - sed kion ŝi respondis - tion 
instruos la estonteco! Dek jarojn mi ĉien vagadis, jen mi vivis en ĉefurbo, jen en alia; kelkfoje ankaŭ en Sankta Petersburgo, sed pli ofte en Parizo; okaze en Romo, Napolo kaj Florenco. Posedante abundon da mono kaj krom tio malnovan 
nomon, kiu efikis kiel "Sezamo malfermiĝu!" mi povis elekti 
mian societon, kaj neniu estis por mi fermita. Mi serĉis mian 
idealon de edzino inter anglaj nobelinoj, francaj grafinoj, italaj kaj germanaj baroninoj, sed mi ne trovis mian idealon. 
Kelkfoje, dum rapida momento mi kredis vidi rigardon, aŭdi 
tonon aŭ rimarki figuron, kiu promesis la realigon de mia 
atendo, - sed baldaŭ mi estis rapide seniluziigita. Tamen ne 
kredu, ke mi serĉis perfektaĵon, nek pri korpo, nek pri animo. 
Mi sopiris nur tion, kun kio mi povus simpatii - mi deziris 
nur la malon de la kreolino. Kaj inter ili ĉiuj mi trovis ne unu 
- eĉ se mi plene estus libera - kiun mi dezirus kiel edzinon, 
ĉar mi antaŭe spertis la danĝeron, la teruron, la malbenon de
malbona geedziĝo. La seniluziigoj igis min sovaĝa kaj senripoza. Mi klopodis per distradoj - sed neniam per diboĉadoj 
- ĉar tion mi ĉiam malamis kaj ankoraŭ nun malamas. Nur 
tion ŝatis mia hinda. Mesalina. La enradikita malamo, kiun mi 
sentis antaŭ tio kaj antaŭ ŝi, retenis min de multaj amuzaĵoj. 
Ĉiu ĝuo, kiu memorigis min pri diboĉo donis al mi la senton, 
kvazaŭ ĝi malaltigas min al ŝiaj vicoj kaj tial mi evitis ĝin. 
Sed sola mi ne povis vivi; tial mi serĉis la societon de amatinoj. La unuan, kiun mi elektis, estis Céline Varens - tio estis 
faro, kiu plenigas min kun memmalestimo, kiam mi repensas 
pri ĝi. Vi ja scias, kio ŝi estis kaj kiel finiĝis nia kunvivado. Ŝi 
havis du posteulinojn, nome italinon, Giacinta kaj germaninon, Klara; ambaŭ estis eksterordinare belaj. Sed kio estis al 
mi tiu beleco post paso de malmultaj semajnoj? Giacinta estis 
senpripensa, facilanima - post tri monatoj ŝi tedis min. Klara 
estis honesta kaj kvieta; sed mallerta, senanima kaj malvarmkora. Ŝi tute ne estis laŭ mia plaĉo. Mi tre ĝojis, ke mi 
povis doni al ŝi sufiĉe grandan monsumon, per kiu ŝi fondis 
negoc-entreprenon kaj per kiu mi povis senigi min de ŝi en 
deca maniero. 
Sed Jane, mi vidas sur via vizaĝo, ke vi en la lasta momento 
ne havas tre favoran opinion pri mi. Vi rigardas min kiel sensentan, facilaniman friponon - ĉu ne vere?" 
"Vi estas prava, sinjoro, mia opinio pri vi ne estas plu tiel 
bona, kiel ĝi iam estis. Ĉu vi mem ne devas mallaŭdi, ke vi 
vivis en tia maniero unue kun amatino kaj poste kun alia? Vi 
parolas pri tio, kvazaŭ tio estus la plej natura afero en la mondo." 
"Por mi ĝi estis ankaŭ tia. Sed mi abomenas tian vivon. Tiu 
vivmaniero estis malnobla kaj estus al mi neeble rekomenci
ĝin. Elekti amatinon estas proksimume same kiel aĉeti sklavon; pri karaktero ambaŭ estas malsupera al viro kaj vivi kun 
malsuperulo en familiara maniero estas humilige. Mi nun eĉ 
malamas la rememoron al la tempo, kiun mi pasigis kun Céline, Giacinta kaj Klara." 
Mi sentis la veron de tiuj paroloj; kaj mi konkludis el ili la 
nerefuteblan certecon, ke se iam mi povus forgesi pri mi 
mem kaj pri la doktrinoj, kiuj estis semitaj en mia intelekto, 
kaj estiĝus la posteulino de tiuj kompatindaj estaĵoj - sub 
kiuj ajn preteksto kaj senkulpigo: - li iun tagon rigardus min 
kun la samaj sentoj, kiuj nun la rememoron al ili profanis en 
lia spirito. Sed tiun konvinkon mi ne eldiris. Sufiĉis senti ĝin. 
Mi gravuris ĝin en mian koron, por ke ĝi restu tie ĝis la tempo, kiam ĝi en la horo de la delogo povu protekti min. 
"Nu Jane, kial do vi ne rediras ' Kaj nun sinjoro?' ĉar mi 
ankoraŭ ne finis. Vi aspektas tiel gravmiena. Mi vidis, ke vi 
ankoraŭ ĉiam malaprobas mian agmanieron. Sed mi rakontu la ĉefan parton. Pasintan januaron gravaj aferoj revokis 
min al Anglujo, mi estis senigita de ĉiuj amatinoj kaj sentis la 
plej amaran agordon en mia koro, tio estis la rezulto de senutila, vagada, soleca vivo. Mi estis seniluziiĝinta kaj sentis 
antipation kontraŭ ĉiuj homoj precipe kontraŭ la virina 
sekso, ĉar mi komencis kredi, ke la bildo de prudenta, fidela, 
amanta virino estas nur bildo de sonĝo. 
En frosta vintra posttagmezo Thornfield Hall denove aperis antaŭ miaj rigardoj. Malamata loko! Mi tie ne atendis 
pacon - nek ĝojon. Sur plektobarilo en Hay Lane mi vidis 
malgrandan solecan figuron, kiu estis tie tute sola sidanta. Mi 
preterrajdis ŝin - tiel neatente, kiel la sensupraĵigitan salikon 
ĉe la alia vojflanko. Neniun antaŭsenton mi havis pri tio, kio
ŝi iam estos al mi; nenio diris al mi, ke la arbitracia juĝistino 
de miaj vivo kaj morto - mia bona aŭ malbona spirito - tie 
en simpla vestaĵo atendas min. Mi eĉ tion ne sciis, kiam ŝi 
post la akcidento de Mesrour, alpaŝis al mi, malhumile kaj 
modeste etendis al mi la manon! Infaneca, milda estaĵo! Estis 
al mi, kvazaŭ fringo saltetis antaŭ miaj piedoj kaj proponis 
porti min sur siaj rompeblaj flugiloj. Mi estis malafabla, sed 
la estaĵeto ne volis foriri. Ĝi staris flanke de mi kun stranga 
persisteco kaj en parolo kaj rigardo sin kaŝis pripenso! Mi 
devis akcepti helpon de ĝia mano. Kaj ĝi helpis al mi! 
Kiam mi estis apoginta min al la malforta ŝultro, min ekregis io nova - nekonata sento atakis min - alia sango fluis tra miaj vejnoj. Estis bone, ke mi eksciis, ke tiu elfo reiros 
al mi - ke ĝi apartenas al mia hejmo - alie mi ne estus tolerinta, ke ĝi foriru de mi, ke ĝi kviete kaj rapide malaperu 
post tiu dika plektobarilo. 
Tiun vesperon mi aŭdis vin enveni en mian domon, Jane; 
kvankam vi verŝajne ne sciis, ke mi pensis al vi kaj vin atendis. En la sekvinta tago mi ekzamene rigardis vin - eĉ nevidate - kiam vi dum duona horo ludis kun Adèle en la galerio. Mi memoras tion ankoraŭ, la tago estis neĝa, kaj vi ne 
povis iri eksteren. Mi estis en mia ĉambro, la pordo estis duone malfermita, mi povis aŭdi kaj vidi vin. Adèle okupis vian 
tutan atenton, sed malgraŭ tio mi imagis, ke viaj pensoj estas 
aliloke. Sed vi estis tre pacienca kun ŝi, mia eta Jane; longe vi 
amuzis ŝin kaj interparolis kun ŝi. Kiam fine ŝi foriris, vi tuj 
dronis en pensoj, en profundaj meditadoj; malrapide vi iris 
tien kaj reen en la galerio. Tie kaj aliloke vi elrigardis eksteren tra fenestro al la seninterrompe falanta neĝo; vi aŭskultis la muĝantan venton kaj denove vi iris tien kaj reen en profunda meditado. 
Mi kredas, ke tiuj viglaj meditadoj ne estis malĝojaj, tiam 
kaj tiam viaj okuloj brilis amike, dolĉa eksciteco regis viajn 
trajtojn - tio ne estis amara, galeca, hipokondria zorgmeditado, viaj rigardoj pli montris la dolĉan cerbumadon de la 
juneco, kiam la animo per malpezaj flugiloj sekvas la flugadon de la espero kaj sin direktas al ideala ĉielo. La voĉo de 
sinjorino Fairfax, parolanta en la halo, vekis vin el la revado, 
kaj kiel strange vi tiam ridis pri vi mem, Jane! Multa senco 
estis en via rideto; ĝi estis tre delikata kaj ŝajnis moki vian spiritforeston. Ĝi ŝajnis diri: ' miaj belegaj vizioj estas tre mirindaj, sed mi ne forgesu, ke ili estas tute malrealaj, sed mi tre 
bone scias, ke tie ekstere kuŝas antaŭ miaj piedoj kruta vojo, 
kiun mi devas trairi, kaj ke ĉirkaŭ mi kunbuliĝas nigraj fulmotondraj nuboj, kiujn mi devas kontraŭstari. Tiam vi iris malsupren kaj petis al sinjorino Fairfax, ke ŝi donu al vi okupon, 
nome por reguligi la kontojn pri la mastrumado aŭ ion similan. Ĉu mi ne pravas? Tiam mi koleris vin, ĉar vi evitis miajn 
rigardojn. 
Malpacience mi atendis la vesperon, por ke mi povu voki 
vin al mi. Mi supozis en vi novan - por mi novan - nekutiman karakteron. Mi sentis la deziron studesplori ĝin. Vi eniris 
en la ĝardenon kun rigardo, kiu montris modestecon kaj samtempe sendependecon. Vi estis simple vestita - proksimume 
kiel nun. Mi paroligis vin - kaj ne daŭris longe, kiam mi trovis, ke en vi estas la plej strangaj kontrastoj. Viaj vestoj kaj 
manieroj estis pro la normo limigitaj kaj ĝenitaj; viaj mienoj 
kaj agmaniero estis ofte plenaj de malkonfido, sed nepre delikatigitaj el naturo, kvankam absolute nekutimiĝintaj al societo. Mi sentis, kiel vi timis igi vin malfavore okulfrapanta; sed 
kiam oni alparolis vin, tiam vi levis klaran, kuraĝeman okulon al la vizaĝo de via kunparolanto, en ĉiu el viaj rigardoj 
estis forto kai penetremo; kiam oni faris al vi malfacilajn demandojn, vi trovis ĉiam klarajn, trafajn respondojn. Tre baldaŭ vi ŝajnis kutimiĝi al mi - Jane mi kredas, ke vi sentis, ke 
ekzistas simpatio inter vi kaj via kolerema, severa sinjoro; ĉar 
estis mirinde vidi, kiel rapide ia ĝoja plaĉo kvietigis vian tutan 
personon; kiel ajn mi grumblis, vi montris nek miregon, nek 
timon pro mia malafableco. Vi nur rigardis min per rideto, 
kiu montris tiom da simpla kaj saĝa ĉarmo, ke mi ne kapablas 
priskribi ĝin. Kion mi vidis, tio plaĉis al mi kaj mi deziris vidi 
pli multon. Tamen mi traktis vin longan tempon malvarme 
kaj nur malofte serĉis vian ĉeeston. Mi estis saĝa epikurano 
kaj deziris plilongigi la kontentecon, kiun havigis al mi ĉi tiu 
nova konatiĝo. Krome min turmentis longe la timo, ke la ĉarmo falos de la floro, ke perdiĝos ĝia freŝeco, se tro ofte mi 
tuŝus ĝin. Mi tiam ne sciis, ke ĝi ne estas velkebla floro, sed 
pli multe radianta simileco de floro, ĉizita en ĉiam ekzistanta gemo. Krome mi volis sperti, ĉu vi venos viziti min, se mi 
evitus vin - sed tion vi ne faris. Vi restadis en la instrua ĉambro, same silente kiel viaj pupitro kaj pentrista stablo. Kiam 
okaze mi renkontis vin, vi tiel rapide kaj strange pasis min, 
kiel estis dece laŭ la leĝoj de la bonmaniereco. Via ordinara 
vizaĝesprimo en tiuj tagoj, Jane, estis enpensa, ne premita, 
ĉar vi ne estis malsaneta; sed gajvigla ĝi tamen ne estis, ĉar 
esperon kun vera ĝuo vi ne havis. Mirigite mi demandis al mi, 
kion vi pensas pri mi, aŭ ĉu efektive vi pensas al mi - kaj por 
esplori tion, mi denove komencis okupi min pri vi. En via 
rigardo estis io amika; io simpatia estis en la maniero je kiu
vi parolis kun mi; mi vidis, ke vi havas komunikeman koron 
- sekve nur la senbrua instru-ĉambro, la monotoneco de via 
ĉiutaga vivo, igis vin malĝoja. Mi permesis al mi la plezuron 
esti ĝentila al vi, kaj tiu ĝentileco vekis vian kunsenton. La 
esprimo de via vizaĝo mildiĝis, via voĉo moliĝis; tio plenigis 
min de feliĉo kaj ĝojo, kiam vi elparolis mian nomon en danka feliĉa tono. Tiam ĝojigis min, Jane, kiam mi kvazaŭ okaze 
renkontis vin; vi rigardis min iom malkviete - iom dube, ĉar 
vi ne sciis, kiu kaprico regas min - ĉu ree mi agos kiel sinjoro, ĉu mi estos severa aŭ montros amikecon aŭ bonvolecon. 
En tiu tempo mi jam amis vin tro multe por ludi la unuan 
rolon; kaj kiam mi etendis al vi mian manon, tiam en viaj 
junaj malĝojaj trajtoj aperis lumo kaj feliĉo, tiel ke mi devis 
kontraŭbatali mian deziron ĉirkaŭbraki kaj premi vin sur mia 
koro." 
"Ne parolu plu pri tiuj tagoj, sinjoro," mi interrompis lin 
forviŝante kelkajn sekretajn larmojn de miaj okulharoj. Liaj 
paroloj estis al mi torturoj, ĉar mi sciis, kion mi devos fari - 
kaj baldaŭ faros - kaj ĉiuj tiuj rememoroj faris mian devon 
ankoraŭ pli malfacila. 
"Ne Jane," li daŭrigis, "kial do paroli pri la estinteco, kiam 
la estanteco oferas tiom da certeco kaj la estonteco estas tiel 
klara." 
Mi sentis tremeton, kiam mi aŭdis tiun malsaĝan klarigon. 
"Vi vidas, kiel nun staras la afero," li parolis plue. "Pasiginte mian junecon kaj miajn jarojn de vireco en nedirebla mizero kaj duone en malĝoja soleco, mi por la unua fojo trovis, 
kion mi vere povas ami - nome vin. Vi estas mia simpatio, 
mia anĝelo, vin mi amas per forta amo. Mi kredas vin bona, 
talenthava, saĝa, aminda, en mia koro estas ardanta, sankta
pasio; ĝi sentas inklinon al vi, ĝi gvidas mian tutan internan 
ekzistadon, - kaj dum ĝi flamas, ĝi kunfandas vin kaj min en 
unu tuton! 
Sentante tion, mi decidis edziĝi kun vi. Estas sensenca 
moko, respondi al mi, ke mi havas jam edzinon. Vi scias nun, 
ke mi havas nur abomenan demonon. Estis terura maljusteco, ke mi klopodis trompi vin, sed mi timis la obstinecon 
kuŝanta en via karaktero. Mi timis frue enradikiĝintajn antaŭ- 
juĝojn; mi volis konduki vin en sendanĝeran lokon, antaŭ ol 
konfidi al vi tiujn intimajn sciigojn. Tio estis malkuraĝa. Unue 
mi devus pensi pri via grandanimeco kaj pri via nobleco, kiel 
mi faras nun - mi devus malkaŝi al vi mian tutan vivon, mi 
devus klarigi mian malsaton, mian soifon al pli alta, pli inda 
ekzistado - mi devus montri al vi ne mian decidon (tio estas 
malforta vorto) sed mian neeldireblan deziron ami fidele kaj 
kore, kie mi trovos fidelan kaj koran reciprokan amon. Nur 
poste mi devus peti vin akcepti mian promeson pri la fideleco, kaj repeti vian, Jane - donu ĝin nun al mi." 
Sekvis paŭzo. 
"Kial vi silentas, Jane?" 
Mi suferegis; fajra mano kaptis en mian vivon. Mi travivis 
teruran momenton plenan de luktado, mallumo kaj doloro! 
Neniu vivanta estaĵo povus deziri pli sinceran amon ol tiu, 
kiu estis al mi oferata, kaj mi adoris lin, kiu tiel min amis! 
Malgraŭ tio mi devis malakcepti mian idolon kaj lian amon! 
Mia terura devo enhavis nur la ordonon: "Forvojaĝu!" 
"Jane, vi ja komprenas, kion mi petas de vi? Nur la promeson - mi volas esti via, sinjoro Rochester." 
"Sinjoro Rochester, mi ne volas esti via." 
Ree sekvis longa paŭzo.
"Jane!" li denove ekparolis kun dolĉanimeco, kiu tremigis 
min kaj kvazaŭ rompis mian koron - ĉar tiu kvieta voĉo estis 
la spiregado de leviĝanta leono - "Jane, ĉu vi per tio volas 
diri, ke vi volas iri vian propran vojon, kaj ke mi iru mian?" 
"Jes." 
"Jane," li diris, kliniĝante super mi kaj ĉirkaŭbrakante min, 
"ĉu vere vi tion intencas?" 
"Jes!" 
"Kaj nun?" dum li kisis miajn frunton kaj vangon. 
"Jes!" - kaj rapide mi liberigis min de lia ĉirkaŭpreno. 
"Ho, Jane! tio estas amara! Tio estas peka. Ne estus peke 
ami min. 
"Estus peke obei vin." 
Sovaĝa rigardo el liaj okuloj trafis min - dum momento 
liaj trajtoj kuntiriĝis. Li leviĝis, sed ankoraŭ regis sin. Mi 
kaptis seĝon por apogi min: mi tremis, mi sentis timon - sed 
mi estis decidinta. 
"Ankoraŭ unu momenton, Jane. Ĵetu nur unu rigardon sur 
mian teruran vivon, kiel ĝi estiĝos, se vi forlasas min. Kun vi 
tuta mia feliĉo denove foriros de mi. Kio restos al mi? Kiel 
edzinon mi havas nur tiun frenezulinon; same bone vi povus 
ligi min al kadavro en la tombejo. Kion mi faros, Jane? Kie mi 
trovos kunulinon? Kie esperon?" 
"Faru, kion mi faras. Fidu al Dio kaj al vi mem. Ĉu vi kredas je la ĉielo kaj je unuiĝo tie?" 
"Vi do ne volas cedi?" 
"Ne." 
"Vi do kondamnas min vivi malfeliĉe kaj morti kun malbeno?" Lia voĉo iĝis pli kaj pli laŭta.
"Mi nur konsilas al vi senpeke vivi, kaj mi deziras al vi kviete morti." 
"Ĉu vi do volas rabi de mi ĉiun amon? - Ĉu mi devas rekomenci mian antaŭan pekan vivmanieron?" 
"Sinjoro Rochester, mi tute ne deziras, ke vi reiru al via 
antaŭa vivmaniero, mi mem ja ne vivis tiel. Ni naskiĝis por 
celi la bonon kaj por suferi - tio rilatas ne nur vin, sed ankaŭ 
min. Do, agu tiel. Vi estos forgesinta pri mi antaŭ ol mi forgesis pri vi." 
"Dirante ion tian vi nomas min mensogulo. Vi malpurigas 
mian honoron. Mi ja diris al vi, ke neniam mi aliiĝos. Kaj vi 
diris al mi rekte en la vizaĝo, ke mi aliiĝos tre baldaŭ. Kian 
malĝustan ideon vi havas pri mi, kaj kiel ŝanĝiĝis subite via 
konduto! Ĉu estas pli bone malesperigi homon ol peki kontraŭ homa leĝo - dum neniu havas malprofiton pro tiu 
peko? Ĉar vi havas nek parencojn nek konatojn, vi ne bezonos timi ofendi ilin per nia kunvivado." 
Tio estis vera. Kaj dum li parolis, miaj konscienco kaj prudento perfidis min kaj kulpigis min pro krimo, ĉar - mi kontraŭstaris lin. Ili parolis preskaŭ tiel laŭte, kiel la sento, kaj ĉi 
tiu kriis: "Ho cedu do! Pensu pri liaj suferoj, pri la danĝero, 
en kiu li sin trovas, pripensu, en kian staton li trafos, se vi 
lasos lin sola; pensu pri lia trorapida karaktero; pensu pri la 
facilriskeco, kiu sekvas post malespero. - Klopodu kvietigi 
lin. Savu lin; amu lin; diru al li, ke vi amas lin kaj ke vi volas 
estiĝi lia. Kiu en la mondo interesiĝas pri vi? Kiu estos doma- 
ĝigita per tio, kion vi faros?" 
Malgraŭ ĉio tio, mia respondo estis firma, neŝanĝebla: - 
"Mi sentas tro multan estimon por mi mem. Ju pli soleca mi 
estas, ju malpli multajn amikojn mi havas, kaj ju malpli da
helpo mi povas atendi, des pli multe mi estimos min mem. Mi 
obeos la leĝon, kiun Dio donis kaj kiun sanktigis la homoj. Mi 
severe sekvos miajn principojn, kiujn mi ricevis, kiam mi 
havis ankoraŭ mian prudenton, kaj kiam mi ne estis freneza, 
kiel mi estas nun. La leĝo kaj la principoj ne estas por tempoj, 
en kiuj pri repaciĝo ne estas parolate. Ili estas por tempoj kiel 
ĉi tiu, en kiu korpo kaj animo ribelas kontraŭ ilia severeco; ili 
estas severaj, sed restos neŝanĝeblaj. Al kiuj ili utilus, se mi 
povus rompi ilin laŭ mia plaĉo? Ĉiam mi kredis en ilia valoro; 
kaj se mi nun ne povas kredi en ili, tiam tio okazas, ĉar mi 
estas freneza; en miaj vejnoj fluegas fajro, kaj mia koro batas 
tiel rapide, ke mi ne povas plu kalkuli ĝiajn batojn. Antaŭaj 
ricevitaj opinioj, decidoj, kiuj estas klaraj, estas nun la solaj 
rimedoj por helpi min en mia mizero, sur ili mi apogas min." 
Kaj tion mi faris. Sinjoro Rochester, rigardante mian viza- 
ĝon, rimarkis mian decidon. Lia pasio atingis sian plej altan 
gradon. Unu momenton li devis sin doni al ĝi - kiu ajn estu 
la sekvo. Li alpaŝis al mi, kaptis mian brakon kaj ĉirkaŭis mian 
talion. Per flamantaj rigardoj li ŝajnis engluti min! Fizike mi 
sentis min en tiu momento tiel malforta, kiel pajlero elmetita al la ardo de altforno. Fizike mi havis nur mian animon kaj 
per ĝi la senton de la fina sendanĝereco. La animo feliĉe 
havas tradukiston - ofte senkonscian, tamen ĉiam fidelan 
tradukiston - la okulon! Miaj okuloj leviĝis al liaj, kaj rigardante lian sovaĝe ekscititan vizaĝon, mi senkonscie eligis profundan ĝemon. Lia ĉirkaŭpreno doloris min kaj miaj troŝar- 
ĝitaj fortoj estis eluzitaj. 
"Neniam," li diris, grincigante la dentojn, "neniam ekzistis estaĵo, kiu samtempe estis tiel delikata kaj tiel malfleksebla, tiel malvenkebla. En miaj manoj ŝi estas nur malforta
kano!" Li skuis min per ĉiuj siaj fortoj. "Mi povus rompi ŝin 
per la dik- kaj montrofingroj. Sed al kio tio utilus, se mi rompus ŝin, disŝirus aŭ pulvorigus. Rigardu nur ŝiajn okulojn! 
Rigardu tiun decideman, sovaĝan, liberan estaĵon, kiu kontraŭas min per pli ol kuraĝo - per sovaĝa triumfo. Kion ajn 
mi faris kun la ĉirkaŭvolvaĵo, mi ne povus penetri la internon. 
Ho, sovaĝa, bela kreitaĵo! Se mi perforte rompus ĉi tiun delikatan malliberejon, nur la malliberigito estus libera. La 
domon mi povus malkonstrui, sed la loĝantino liberiĝus 
ĉielen ankoraŭ antaŭ ol mi povus nomi min la posedanto de 
ŝia surtera loĝejo. Kaj ĝuste la animon - kun ĝiaj volo kaj 
energio kaj virto kaj pureco, mi deziras posedi. Se vi nur 
volus, vi povus propravole kaj per malpezaj flugilbatoj veni al 
mi por fleksi vin je mia koro. Se mi volus kapti vin kontraŭ via 
deziro, vi liberiĝus el mia mano, same kiel disvastiĝas la dolĉa 
odoro de floro, antaŭ ol ni enspiris ĝin. Ho Jane, venu al mi, 
venu!" 
Dirante tion li ellasis min kaj ankoraŭ min rigardis. Estis 
multe pli malfacile kontraŭstari tiun rigardon ol lian frenezan 
ĉirkaŭbrakon. Tiam idioto estus cedinta al li. Mi kontraŭstaris 
lian koleron kaj mi venkis. Nun mi devis zorgi pri tio, ke ne 
estiĝu la ofero de liaj doloro kaj ĉagreno. Mi retiriĝis al la 
pordo. 
"Ĉu vi foriras, Jane?" 
"Mi foriras, sinjoro." 
"Por forlasi min?" 
"Jes." 
"Ĉu vi ne volas veni al mi? - Vi ne volas esti mia konsolantino, mia liberigantino? - Ĉu miaj profunda amo, sovaĝa 
ĉagreno, ardaj petegoj estas nenio al vi?"
Kia nepriskribebla patoso estis en liaj tonoj! Kvankam estis 
al mi malfacile, mi ripetis decidite: "mi foriras!" 
"Jane." 
"Sinjoro Rochester!" 
"Iru do - mi konsentas - sed ne forgesu, ke vi lasas min 
ĉi tie en angoro. Iru al via ĉambro; pripensu ĉion, kion mi 
diris al vi, kaj poste, Jane, reĵetu unu rigardon al miaj suferoj 
- pensu al mi!" 
Li deturnis sin, ĵetiĝis sur la kanapon kaj kaŝis la vizaĝon 
per la manoj. 
"Ho, Jane! mia espero - mia amo - mia vivo!" li kriis 
dolore. 
Poste sekvis profundaj, korŝirantaj singultoj. Mi jam atingis 
la pordon, sed reiris al li, same decidinte kiel mi estis irinta. 
Mi genuis ĉe lia flanko; mi levis lian vizaĝon, mi forkisis la 
larmojn de liaj vangoj kaj karesis liajn senordiĝintajn harojn. 
"Dio vin benu, mia kara sinjoro," mi diris. "Dio retenu vin 
de maljusteco kaj peko! Li konduku kaj konsolu vin! Precipe 
Li rekompensu vin pro via senlima bono al mi!" 
"La amo de mia eta Jane estus al mi pli bona," li respondis. 
"Sen ŝi mia koro estas rompita. Sed tamen Jane donos al mi 
sian amon! Ŝi estos nobla kaj grandanima!" La sango eniris en 
lian kapon. Liaj okuloj ardis kiel flamoj; li salte leviĝis kaj rekte stariĝis antaŭ mi. Li etendis la brakojn. Sed mi evitis lian 
ĉirkaŭprenon kaj - eliris el la ĉambro. 
"Adiaŭ!" kriis mia koro dum mi forlasis lin. Kaj la malespero aldonis: "Adiaŭ por ĉiam!" 
Mi antaŭe ne kredis, ke tiun nokton mi dormos; sed kompatema dormo kaptis miajn membrojn, tuj post kiam mi kuŝiĝis. 
La dormo portis min reen al mia infaneco. Mi sonĝis, ke mi 
kuŝas en la ruĝa ĉambro en Gateshead; la nokto estis malluma kaj stranga timo premis mian animon. La luno, senfortiginte min, ludis rolon en mia sonĝo kaj ŝajnis supren rampi sur 
la muro kaj fine restis staranta en la mezo de la malluma plafono daŭre tremetante. Mi levis la kapon por rigardi ĝin; la 
plafono ŝanĝiĝis al nuboj altaj kaj malhelaj. La krepusko similis tian, kian la luno ĵetas sur la nebulojn, kiujn ĝi estas disŝironta. Mi vidis kiel ĝi leviĝas - mi rigardis ĝin kun stranga 
atendo, kvazaŭ la juĝo elparolonta mian sorton estus skribita sur ĝia disko. Poste ĝi, disrompante la nubojn, aperis kiel 
neniam antaŭe: unue mano ŝoviĝis tra la mallumaĵo kaj puŝis 
ĝin flanken. Poste aperis sur la lazuro - ne la luno - sed 
blanka homa figuro, kiu klinis malsupren sian radiantan frunton. Fikse ĝi rigardis min. Ĝi parolis al mia animo, el nemezurebla malproksimo venis la sonoj, sed tamen ili estis tiel 
proksimaj. Al mia koro ĝi flustris: 
"Mia filino, forkuru de la tento!" 
"Patrino, tion mi volas!" 
Tiel mi respondis, kiam mi vekiĝis el la ekstaza sonĝo. Estis 
ankoraŭ nokto. Sed juliaj noktoj estas mallongaj; baldaŭ post 
noktomezo krepuskiĝas. 
Mi pensis: "Ne povas esti tro frue por komenci mian taskon plenumotan." Mi ellitiĝis; mi estis ankoraŭ vestita, ĉar 
nur la ŝuojn mi estis demetinta. Mi sciis, kie en mia tirkesto 
mi povos trovi iom da tolaĵo, ringon kaj medalon. Dum mi 
serĉis tiujn objektojn, miaj fingroj tuŝis la perlojn de ĉirkaŭ- 
kolo, kiun antaŭ kelkaj tagoj sinjoro Rochester devigis min
akcepti. Mi lasis ĝin kuŝanta; ĝi apartenis ja al la fianĉino, al 
tiu figuro en la aero, kiu solviĝis je nenio. La aliajn objektojn 
mi kunvolvis en pakaĵon; mian monujon, kiu enhavis dudek 
ŝilingojn, mian tutan posedaĵon, mi metis en la poŝon. Mi 
surmetis la pajlan ĉapelon, kunvolvis mian ŝalon, prenis la 
pakaĵon kaj miajn ŝuojn, kiujn mi ankoraŭ ne volis almeti kaj 
ŝteliris el mia ĉambro. 
"Adiaŭ, bona sinjorino Fairfax!" mi flustris, irante preter 
ŝian pordon. 
"Adiaŭ, mia kara Adèle!" mi diris, ĵetante rigardon al la 
pordo de la infanĉambro. Mi ne kuraĝis doni min al la penso 
eniri kaj ĉirkaŭbraki ŝin. Mi devis erarigi akran orelon! Eble 
ĝi estis aŭskultanta. 
Mi jam pasis la ĉambron de sinjoro Rochester, sed ĉar mia 
koro en tiu momento ĉesis bati, mi estis devigata halti minuton. Sed dormo ne regis tie. Li senripoze trairis la ĉambron de 
unu flanko al alia. Ripete li eligis ĝemegojn dum mi, aŭskultante, staris tie. Se mi volus, en tiu ĉambro estus mia ĉielo, 
mia, surtera ĉielo. Mi bezonus nur eniri kaj diri: 
"Sinjoro Rochester, mi volas vin ami kaj resti ĉe vi ĝis la 
fino de mia vivo," kaj en mian animon mi verŝus fonton da 
ĝuo kaj feliĉego. 
Al tio mi pensis. 
La bona viro, mia sinjoro kaj ordonanto, kiu nun ne povis 
trovi la dormon, malpacience atendis la venontan tagon. En 
la mateno li irigos iun por serĉi min - ĉar mi estos for, sed 
li vane serĉigos min! Li sentos sin forlasita, li kredos sian 
amon malestimita. Li suferos, eble lin regos la senespero. 
Ankaŭ al tio mi pensis. Mia mano moviĝis al la pordofermilo. Sed mi retiris ĝin kaj ŝteliris plue.
Malĝoje mi iris malsupren. Mi sciis, kion mi devos fari kaj 
tion mi faris mekanike. En la kuirejo mi serĉis la ŝlosilon de 
la flankpordo; krome mi prenis boteleton kun oleo kaj plumon por oleoŝmiri la seruron. Mi trinkis iom da akvo kaj prenis panpecon; eble mia vojo estos longa kaj miaj fortoj, de 
kiuj mi postulis tiom multe en la lasta tempo, eble forlasos 
min. Ĉion ĉi mi faris sen la plej mallaŭta bruo. Mi malŝlosis 
la pordon, eliris kaj ŝlosis ĝin. Malĝoja krepusko dise kuŝis sur 
la korto. La grandaj pordoj estis ŝlositaj, sed flanka pordo en 
unu el ili estis nur riglile fermita. Tra ĝi mi iris eksteren kaj 
fermis ĝin post mi. Nun Thornfield kuŝis malantaŭ mi. 
Unu mejlon de tie, transe de la kamparo, kuŝis vojo, kondukanta en la kontraŭa direkto al Millcote. Ĝi estis vojo, laŭ 
kiu mi ankoraŭ neniam veturis, kiun mi tamen estis rimarkinta, dum mirigite mi demandis al mi, kien ĝi kondukas. Al 
tiu vojo mi direktis min. Nun mi ne povis doni min al miaj 
pripensoj; neniun rigardon mi ĵetu reen - eĉ neniun en la 
estontecon. La unua estis folio en la libro de la sorto, tiel ĉiele 
dolĉa - tiel morte amara - ke ĝi ŝanceligus mian kuraĝon, 
neniigus mian energion, se mi eĉ nur unu momenton volus 
legi en ĝi. La lasta estis griza dezerto: simila al la tero post la 
forfluo de la diluvo. 
Mi laŭiris la kampojn, plektobarilojn kaj vojetojn ĝis la 
suno leviĝis. Mi kredas, ke estis ĉarmega somermateno. Mi 
memoras ankoraŭ, ke miaj ŝuoj, kiujn mi estis almetintaj, forlasante la domon, baldaŭ estis malsekaj de la roso. Sed mi ne 
rigardis la sunon, nek la ridetantan ĉielon, nek la vekiĝantan 
naturon. Viro, kiu laŭiras belan vojon al eŝafodo, ne pensas 
al la floroj, kreskantaj sur la deklivoj de la longfosaĵoj, sed al 
la bloko kaj hakilo; al la disigo de korpo kaj animo, al la oscedanta tombo, lin atendanta - kaj mi pensis al la malĝoja forkuro kaj al la senhejma migrado, kaj kun disŝirita koro mi 
pensis al tio, kion mi lasis post mi! Mi ne povis agi alie. Nun 
mi pensis al li, kiel li senripoze iris tien kaj reen en sia ĉambro atendante la tagiĝon; kiel li esperis, ke baldaŭ mi venos 
kun peto resti ĉe li kaj estiĝi lia. Mi aspiris aparteni al li; mi 
sentis la tenton reiri. Ne estis ankoraŭ tro malfrue. Mi povis 
ankaŭ savi lin de la profunda doloro de disiĝo. Mia forkuro 
sendube ne estis ankoraŭ rimarkita. Mi povis ankoraŭ reiri 
kaj esti lia konsolantino, - lia fiero, lia malliberigintino el 
profunda mizero, eble la savantino de lia pereo. Ho, tiu timo, 
ke li denove sin donos al la diboĉado - kiel min suferigis tiu 
timo! Tio estis kvazaŭ venenita sago en mia brusto, ĝi disŝiris 
mian karnon, kiam mi klopodis eltiri ĝin; ĝi estis mortigonta 
min, kiam la rememoro puŝis ĝin ankoraŭ pli profunden en 
mian koron! Sur la kamparo kaj en la arbetaĵoj la birdoj ekkantis. La birdoj estis fidelaj unu al alia, ili estas la simbolo de 
la vivo! Sed kio mi estis? En la mezo de miaj ĉagrenoj, senesperaj ekscitiĝoj resti fidela al miaj principoj, mi abomenis min 
mem. Mi estis ofendinta, vundinta, forlasinta mian sinjoron! 
En miaj okuloj mi estis malaminda. Tamen mi ne povis reiri 
- eĉ ne unu paŝon. Sendube Dio kondukis min! 
Pasia ĉagreno estis neniiginta mian propran volon kaj 
silentiginta mian konsciencon. Mi verŝis sovaĝajn, varmegajn 
larmojn, kiam mi tiel daŭrigis mian solecan vojon. Mi iris 
rapide, rapide kiel febromalsanulo. Malforteco, venanta de 
interne kaj tute reganta min, ĵetis min teren. Kelkajn minutojn mi kuŝis tie premante mian vizaĝon en la malsekan herbon. Mi timis - pli multe mi deziris, resti tie kuŝanta por 
morti. Sed baldaŭ mi releviĝis kaj rampis pluen sur manoj kaj
genuoj. Fine mi staris ree sur la piedoj - firme decidante kaj 
dezirante atingi la landvojon. 
Atinginte ĝin mi estis devigata sidigi min por ripozi kontraŭ plektobarilo. Sidante tie, mi ekaŭdis la bruon de radoj kaj 
vidis alveturantan veturilon. Mi stariĝis kaj signodonis per la 
mano. La veturilo haltis. Mi demandis, kien ĝi veturas. La 
veturigisto nomis tre malproksiman lokon, pri kiu mi certe 
sciis, ke sinjoro Rochester ne havas konatojn. Mi demandis, 
por kiu monsumo li volus kunpreni min; li respondis: por 
tridek ŝilingoj; post kio mi diris, ke mi posedas nur dudek. Li 
pripensis, ĉu li povus kunpreni min por tiu sumo, fine li konsentis al mi sidiĝi en la veturilon, ĉar ĝi estas malplena. Mi 
eniris ĝin. La pordeto ĵetfermiĝis - la veturilo veturis pluen. 
Kara leganto, mi esperas, ke neniam vi spertos, kion mi tiam 
sentis, ke neniam viaj okuloj verŝos tiajn varmegajn, sangajn 
larmojn, kiajn mi tiam verŝis. Ke neniam vi petos al la ĉielo 
per petegoj, kiuj tiam eliris el inter miaj lipoj. Ke neniam, kiel 
mi, vi timos estiĝi la ilo de malbono de tio, kion vi fundkore 
amas. -
Ĉapitro XXVIII. 
Pasis du tagoj. Estas somera vespero. La veturigisto eliri 
gis min el sia veturilo en loko nomata Whitcross. Por la 
monsumo, kiun mi pagis al li, li ne povis veturigi min pli malproksimen kaj mi ne posedis plu unu ŝilingon. La veturilo 
estas jam unu mejlon de ĉi tie. Mi estas sola. Kaj nun mi subite rimarkas, ke mi forgesis preni mian pakaĵon el la veturila 
kaŝejo, kien mi metis ĝin pro sekureco. Tie ĝi restos - kaj por 
ĉiam mi estas senigita de ĝi. 
Whitcross ne estas urbeto, eĉ ne vilaĝeto, sed nur ŝtona 
kolono, metita sur loko, kie kvar vojoj kruciĝas; tre alta, por 
ke ĝi estu videbla en la malproksimo kaj en la mallumo - kiel 
mi supozis. El ĝia supro disetendiĝas kvar brakoj; laŭ la surskribo, la plej proksima urbo, al kiu unu el tiuj brakoj etendiĝas, situas je dekmejla distanco; la aliaj je ankoraŭ pli ol 
dudek mejla. Pro la bone konataj nomoj de tiuj urboj, mi sciis 
en kiu graflando mi eliris el la veturilo. Mi vidas nur nordan 
mezland-graflandon kun malhelaj marĉejoj, ĉirkaŭitaj de 
montoj. Malantaŭ kaj antaŭ mi kuŝas vastaj torfmarĉejoj; 
malantaŭ tiu profunda valo ĉe miaj piedoj leviĝas altaj montaroj. La loĝantaro sendube estas malgranda ĉi tie kaj mi 
vidas nek piedirantojn nek rajdantojn sur ĉi tiuj vojoj, ili etendiĝas norden, orienten, suden kaj okcidenten - helaj, larĝaj, 
solecaj; ĉiuj estas metitaj trans la marĉon kaj la eriko sovaĝe 
kaj abunde kreskas ĝis iliaj bordoj. Kaj tamen eble piediranto okaze preteriros; sed mi ne deziras renkonti fremdajn okulojn; oni kun miro demandus, kion mi devas fari ĉi tie, apoganta min kontraŭ la vojmontrilo, videble sen celo - perdita! Eble oni demandus al mi, kaj mi kapablus respondi nur 
ion nekredindan - kaj mi kaŭzus suspekton. Ne unu interligo kunigas min plu al la homoj en ĉi tiu momento - neniu 
ĉarmo, neniu espero vokis min tien, kie estis miaj kunhomoj 
- neniu, vidante min ĉi tie, havos por mi amikan penson aŭ 
bonan deziron. Kiel parencon mi havas nur nian komunan 
patrinon, la naturon! Mi volas ĵeti min sur ĝian bruston kaj 
petegi ripozon! 
Tuj mi direktis min al la erikejo; mi laŭiris malgrandan profundan vojeton, kiu tratranĉis la brunan marĉon. Mi ĝis la 
genuoj vadis tra la malhelajn kreskaĵojn, mi sekvis ĉiujn ĝiajn 
kurbiĝojn kaj trovante muskokovritan granitŝtonon en kaŝita angulo, mi sidiĝis sur ĝin. Altaj marĉaltaĵoj ĉirkaŭis min; la 
rifo protektis mian kapon. Kaj supre de ĉio tio sin etendis la 
ĉielo. 
Pasis kelka tempo antaŭ ol mi trovis min sendanĝera ĉi tie. 
Mi sentis neklaran timon, ke sovaĝaj brutaroj estas en la proksimo, aŭ ke ĉasisto aŭ ŝtelĉasisto malkovros min. Kiam ventpuŝego sin movis trans la ebenaĵon, mi kun teruro rigardis 
supren kredante, ke ĝi estas la sovaĝa kuro de virbovo; kiam 
vanelo fajfis, mi kredis aŭdi homajn voĉojn. Sed vidinte, ke 
miaj timoj estas senmotivaj, kaj sentante, ke la profunda silento reganta ĉe noktiĝo, kvietigis min - tiam min regis konfido. 
Ankoraŭ mi ne estis pripensinta. Mi nur estis aŭskultinta, 
timinta. Nun la kapablo de la meditado revenis al mi. 
Kion mi komencos fari? Kien mi iros? Ho, tiuj demandoj
estis nesufereblaj, ĉar mi povis nenion komenci kaj nenien iri! 
- kaj dum miaj lacaj tremantaj kruroj devos iri tro longan 
vojon, antaŭ ol mi atingos loĝejon de homoj - kie mi devos 
peti malvarman kompaton antaŭ ol trovi lokon por ripozi; ĉie 
mi certe ricevos rifuzan respondon, antaŭ ol oni aŭskultos 
mian rakonton aŭ antaŭ ol oni kvietigos miajn bezonojn! 
Mi tuŝis la erikon, ĝi estis seka kaj ankoraŭ varma pro la 
varmego de la somertago. Mi rigardis supren al la ĉielo; ĝi 
estas malgranda; amika stelo brilis sur la supro de la roka rifo. 
Ekrosiĝis sed feliĉe nur malmulte kaj eĉ ne venteto blovis. La 
naturo ŝajnis esti al mi bonvola kaj amika. Mi sentis, ke ĝi 
amas min, ĉar mi estis forpelitino; kaj mi kun infana molkoreco alkroĉis min al ĝi, ĉar mi povis atendi de la homoj nur malkonfidon, malakcepton kaj ofendojn. Ĉi tiun nokton mi volis 
esti ĝia gastino - mi ja estis ĝia infano. La patrino naturo ja 
konsentus al mi senpagan rifuĝejon. Mi havis ankoraŭ peceton da pano; ĝi estis la restaĵo de bulko, aĉetita de mi en urbo, 
kiun ni pasis je tagmezo kaj pagita per pfenigo, mia lasta monero. Tie kaj alie mi vidis maturajn mirtelojn, kiuj brilis kiel 
perloj inter la erikoj; mi kolektis da ili plenmanon kaj manĝis 
ilin kun mia panpeco. Mia antaŭa mordetanta malsato estis 
parte kontentigata per tiu ermita manĝo. Fine mi diris mian 
vesperpreĝon kaj serĉis mian dumnoktan kuŝejon. 
Flanke de la rok-rifoj la eriko estis tre alta. Kiam mi kuŝiĝis 
en ĝi, miaj piedoj malaperis sub la kreskaĵo; ambaŭflanke ĝi 
tiel alte leviĝis, ke ĝi preskaŭ kuniĝis super mi tiel, ke la nokta 
aero tute ne ĝenis min. Mi sternis la ŝalon sur min kiel kovrilon; malalta muska altaĵeto estis mia kapkuseno. Tiel protektite, mi ne sentis malvarmon en la komenco de la nokto. 
Mia nokta ripozo eble estus kvieta, se mia turmentita koro
ne estus interrompinta ĝin. Ĝi plendis pro siaj sangantaj vundoj, pro sia interna doloro, pro siaj disŝiritaj flankoj. Ĝi tremis 
pro sinjoro Rochester kaj lia sorto; ĝi priplendis lin kun profunda kompato; ĝi sopiris al li kun senfina dezirego, kaj, senhelpe kiel birdo, kies flugiloj estas rompitaj, ĝi batis per siaj 
vunditaj flugiloj, vane klopodante flugi al li. 
Trolaciĝinte pro tiuj animaj cerbumadoj mi levis min kaj 
stariĝis surgenue. La nokto jam venis kaj ĝiaj planedoj staris 
brile sur la ĉielo. Ĝi estis tiel bela, kvieta, tiel pura kaj hela, ke 
neeble oni povus sin doni al timo. Ni scias, ke Dio estas ĉie; 
sed tre certe ni plej klare sentas Lian ĉeeston, kiam Liaj grandaj kaj belegaj laboroj tiel brile sin etendas antaŭ ni. Kaj la 
sennuba noktoĉielo, sur kiu Liaj mondoj plenumas siajn kvietajn rondiradojn, plej multe sentigas al ni Lian senfinecon, 
Lian ĉiopotencon kaj Lian ĉie ĉeestadon! Mi kuŝis surgenue 
por preĝi por sinjoro Rochester. Rigardante supren per miaj 
larmoplenaj okuloj, mi vidis la imponan laktan vojon. Memorigante al mi, kiu reale mi estas - kiuj sennombraj sistemoj 
rondiras tie supre nur kiel ununura lumbrilo - tiam subite 
mi sentis la povon kaj la forton de Dio. Mi estis certa pri Lia 
potenco, mi estis certa pri tio, ke la tero ne povas perei, nek 
iu ajn kreitaĵo vivanta sur ĝi, kaj mi ŝanĝis mian preĝon en 
dankon: la fonto de vivo estis ankaŭ la liberiganto de la animoj. Sinjoro Rochester estis ekster danĝero; li estis de Dio, kaj 
Dio protektus lin! 
Ree mi kuŝiĝis sur la brusto de la tero kaj ne daŭris longe, 
ke la dormo forgesigis al mi ĉiun mizeron. 
Sed la sekvintan matenon ĝi ree prezentis sin al mi. Mi 
leviĝis longe post kiam la birdetoj eliris el siaj nestoj kaj la
abeloj komencis suĉi la mielon el la erikoj, kaj la roso disvaporiĝis. 
Kia kvieta, varma, delikata tago! Kia ora dezerto estis tiu 
ĉirkaŭ mi disetendiĝanta marĉejo! Ĉie estis sunlumo! Mi 
deziris, ke mi povus vivi en ĝi kaj per ĝi! Mi vidis lacerton 
ŝoviĝanta trans la rokon; mi vidis abelon flugetanta diligente inter la dolĉaj mirteloj. Kiel volonte en tiu momento mi 
estus abelo aŭ lacerto; tiam mi trovus abundan nutraĵon kaj 
rifuĝejon. Sed mi estis homa estaĵo kaj havis la bezonojn de 
homa estaĵo. Mi ne povis resti tie, kie mi trovis nenion por 
kontentigi min. Mi ekstaris kaj rigardis malsupren al la kuŝejo, kie mi pasigis la nokton. Ne sentante esperon je la estonteco, mi havis nur unu deziron: ke mia Kreinto trovu bone 
repostuli mian animon dum mia dormo en la pasinta nokto; 
kaj ke mia laca korpo, liberigita de ĉiu plua batalado kontraŭ 
la sorto, nun kviete povu miksi sian polvon kun ĉi tiu dezerto. Sed la vivo ankoraŭ ĉiam apartenis al mi! La vivo kun siaj 
necesaĵoj, respondeco kaj mizeroj. La ŝarĝo devis esti portata, 
la necesaĵoj devis esti kontentigataj kaj portataj la mizero kaj 
suferoj! 
Mi ekvojiris. 
Ree atinginte Whitcross, mi sekvis vojon kondukantan for 
de la suno, kiu nun staris alte kaj arde lumis malsupren. Alian vojon mi ne povis elekti. Longe mi iris antaŭen, kaj fine 
pensante, ke mi plenumis sufiĉe kaj kun bona konscienco 
povas cedi al la laceco, kiu preskaŭ superregis min - mi 
aŭdis sonojn de tursonorilo. 
Mi iris en la direkton de la sonoj, kaj tie, inter la romantikaj montetoj, kies alternon kaj belecon mi ne plu admiris, mi 
ekvidis vilaĝeton kaj preĝejturon. La tuta valo je mia dekstra
flanko estis plena de paŝtejoj, grenkampoj kaj arbaroj, brilanta rivero fluis zigzage tra la diversaj nuancoj de la herbejoj, la 
maturiĝanta greno, la odorantaj arbaroj kaj la helaj sunplenaj kampoj. La laŭta rulbruo de radoj direktis miajn pensojn 
ree al la antaŭ mi kuŝanta vojo. Mi vidis altŝarĝitan veturilon 
rampi kontraŭ monteto kaj, malproksime post ĝi du bovinojn 
kun pelanto. Sekve homoj kaj homa laboro estas en la proksimo. Mi nun devis treniĝi plu kaj klopodi vivi kaj labori kiel 
la aliaj. Je la kvara horo en la posttagmezo mi venis en la vila- 
ĝon. Ĉe la fino de ĝia sola strato estis malgranda butiko kun 
kelkaj bulkoj kaj panoj malantaŭ la fenestro. Mi sopiris panbulkon. Per tia refreŝigo mi eble sukcesus reakiri ian gradon 
de energio; sen ĝi estus al mi neeble iri pluen. La deziro al 
forteco kaj rezistemo revenis al mi kiam mi ree estis inter 
homoj. Mi sentis, ke estas senhonorige senfortiĝi pro malsato 
sur vilaĝa vojo. Ĉu do mi posedis nenion por doni al tiuj 
homoj interŝanĝe de unu el tiuj bulkoj? Mi pripensis. Ĉirkaŭ 
la kolo mi portis malgrandan silkan tukon; mi ankaŭ posedis 
gantojn. Mi ne sciis, kiel faras viroj aŭ virinoj venintaj al la 
ekstremaj limoj de la mizero. Mi ja ne sciis, ĉu tiuj homoj 
akceptos unu el tiuj objektoj; verŝajne ili malakceptos - sed 
mi devis klopodi. 
Mi eniris la butikon. En ĝi estis virino. Vidante bone vestitan personon, kiu aspektis kiel sinjorino, ŝi kondutis tre ĝentile. Ŝi demandis per kio ŝi povos servi al mi. Min ekregis 
granda honto. Mia lango ne povis balbuti la preparitan peton. 
Mi ne kuraĝis oferi la preskaŭ eluzitajn tukon kaj gantojn. 
Krome mi komprenis, ke estas malsaĝe. Mi petis nur la permeson sidiĝi momenton, ĉar mi estis tre laca. Trompita en 
siaj atendoj ŝi konsentis mian peton tre malvarme. Ŝi fingre
montris seĝon, mi falsidiĝis sur ĝin. Mi estis eksplodonta je 
larmoj kaj mi sentis la plej grandan tenton cedi tiun senton, 
sed ĝustatempe mi komprenis, kiel malsaĝa estus tia infanaĵo, 
tial mi regis min demandante, ĉu en la vilaĝo loĝas tajlorino 
aŭ tiuspeca metiistino. 
Jes, du aŭ tri. Ĝuste tiom, kiuj povis trovi tie laboron. 
Mi pripensis. Mi atingis la ekstremon. Mi nun staris viza- 
ĝon kontraŭ vizaĝo antaŭ la mizero. Mi ne havis plu helprimedojn! neniun amikon! neniun monon! Io tamen devos esti 
farata. Sed kio!? Mi devis turni min al iu ajn! Sed al kiu? 
Mi demandis, ĉu ŝi konas iun en la ĉirkaŭaĵo, kiu bezonas 
servistinon. 
Ŝi konis neniun. 
"Kio estas la ĉefa komerco en ĉi tiu regiono? Per kio la plej 
multaj homoj gajnas sian vivopanon?" 
"Kelkaj estas kamparanoj; multaj laboras en la kudril-fabriko de sinjoro Oliver kaj en la fandejo." 
"Ĉu sinjoro Oliver akceptas ankaŭ virinojn por labori?" 
"Ne, ĉiu laboro estas nur por viroj." 
"Kion do faras la virinoj?" 
"Mi ne scias tion, kelkaj faras jenon, kelkaj alion. Malriĉaj 
homoj devas klopodi iel gajni sian vivopanon." 
Ŝajnis, ke miaj demandoj tedis ŝin kaj reale kian rajton mi 
havis ĝeni ŝin per ili? Du najbarinoj eniris. Okulŝajne oni 
bezonis mian seĝon kaj mi foriris. Mi supreniris la straton kaj 
rigardis ĉiun domon dekstre kaj maldekstre. Sed mi povis trovi neniun pretekston por eniri en iun el ili. Mi vagis kelkan 
tempon en la vilaĝo; poste mi denove eliris ĝin, sed horon pli 
malfrue mi revenis en ĝin. Tute laciĝinte kaj suferante pro 
malsato, mi sekvis vojon kun kreskaĵbariloj kaj eksidis ĉe la
vojflanko. Sed nur malmultaj minutoj pasis, kiam ree mi 
ekstaris, serĉante elirejon aŭ iun, kiu povus helpi al mi. Beleta 
dometo kun ĝardeno antaŭ si staris je la fino de la vojo; la 
ĝardeno estis eksterordinare lerte aranĝita kaj estis plena de 
la plej belaj floroj. Mi haltis antaŭ ĝi. Kiel mi kuraĝus proksimiĝi al la blanka pordo aŭ tuŝi la brilantan frapilon? Kiel la 
loĝanto iel povus senti intereson, esti servema al mi? Malgraŭ 
tio mi proksimiĝis kaj frapis. Pure vestita, juna virino kun 
mildaj vizaĝtrajtoj malfermis al mi la pordon. Per voĉo, kiu 
konjektigis senesperan koron kaj malsanan korpon - mallaŭta, balbutanta voĉo - mi demandis, ĉu oni bezonas servistinon. 
"Ne," ŝi diris, "ni ne havas servistinon." 
"Ĉu vi povas diri al mi, kie mi povos trovi iun ajn laboron?" 
mi demandis plue. "Mi estas fremdulino ĉi tie, sen konatoj aŭ 
amikoj en ĉi tiu vilaĝo." 
Sed ne estis ŝia afero, pensi por mi aŭ serĉi por mi oficon. 
Krom tio, kiel dubaj nepre ŝajnos al ŝi mia karaktero, mia 
situacio, mia rakonto. Ŝi kapneis dirante, ke ŝi tre bedaŭras ne 
povi doni al mi informojn, kaj la blanka pordo fermiĝis senbrue kaj ĝentile, sed mi staris ekstere! Se ŝi ne tiel baldaŭ 
estus ferminta la pordon, mi kredas, ke mi estis petinta pecon 
da pano, ĉar mi atingis la ekstremon. 
Mi ne povis elteni la penson, ke mi devos reiri en la malpuran vilaĝon, kie krome por mi ne estos trovebla ia helpo. 
Pli volonte mi forkurus en la arbaron, kiun mi vidis ne tro 
malproksime kaj kiu ŝajnis promesi al mi protekton en sia 
malluma ombro, sed mi estis tiel malsana, tiel malforta, tiel 
martirigita de la natura aspiro al nutraĵo, ke daŭre mi restis
en la proksimeco de domoj, kie eble mi povus akiri peceton 
da pano, ĉar tiu vulturo "malsato" disŝiris miajn intestojn. 
Refoje mi proksimiĝis al la domoj; mi foriris de ili, sed ĉiam 
reiris al ili. Poste denove mi malproksimiĝis de ili, konstante 
forpelita de la konscio, ke mi ne rajtas almozpeti - nek por 
atendi, ke iu sentas intereson pri mia senesperiga situacio. 
Intertempe la posttagmezo iris al sia fino dum mi kiel erarvagadanta, perdita kaj senmastra hundo iris de loko al loko. 
Irante trans kampon, mi vidis antaŭ mi preĝejoturon: mi 
rapidis tien. Apud tombejo, meze de ĝardeno staris malgranda sed bele konstruita domo, kiun mi tuj rigardis kiel la pastran loĝejon. Min trafis la penso, ke fremduloj, venantaj en 
iun vilaĝon, kie ili serĉas laboron, sed neniun enloĝanton 
konas, kelkfoje sin turnas al la pastro por peti helpon. Estas 
ja la devo de pastro helpi al tiuj - almenaŭ per sia konsilo - 
kiuj volas helpi sin mem. Ŝajnis al mi, kvazaŭ mi havas la rajton, serĉi tie konsilon. Mia kuraĝo per tio denove reviviĝis kaj 
kolektinte miajn lastajn fortojn, mi iris pluen. Mi atingis la 
domon kaj frapis sur la pordon de la kuirejo. Maljuna virino 
malfermis. 
Mi demandis, ĉu ĉi tio estas la pastra domo. 
"Jes." 
"Ĉu la pastro estas hejme?" 
"Ne." 
"Ĉu li baldaŭ rehejmigos?" 
"Ne, li estas sufiĉe malproksime de sia domo." 
"Tre malproksime?" 
"Ne tre malproksime - eble tri mejlojn. Pro la subita morto de sia patro li estis vokita tien; nuntempe li estas en Marsh 
End kaj restos tie eble ankoraŭ dekkvar tagojn.
"Ĉu la mastrino ne estas hejme?" 
"Ne, neniu krom ŝi, kaj ŝi estas la mastrumistino." 
Ankaŭ de ŝi mi ne povis petegi savon el mia mizero, kiu 
preskaŭ ĵetis min teren. Ankoraŭ mi ne kapablis almozpeti. 
Mi faletis pluen. 
Refoje mi demetis de mi la malgrandan koltukon - refoje mi pensis pri la panetoj malantaŭ la butikfenestro en la 
vilaĝo. Ho, se mi havu nur pecon da pano! Nur peceton por 
esti savata de la terura malsatmorto! Instinkte mi ree turnis 
la vizaĝon al la vilaĝo; mi trovis la butikon kaj eniris, kaj kvankam krom la bakistino ankoraŭ aliaj homoj estis tie, mi tamen 
kuraĝis peti, ĉu ŝi ne volas doni al mi paneton interŝanĝe de 
la silka tuko. 
Kun ŝajna malfido ŝi rigardis min. 
"Ne, ŝi ne kutimiĝas tiel vendi siajn varojn." 
Preskaŭ senespere mi petis duonan panon. Ankaŭ tion ŝi 
rifuzis. "Kiel do ŝi povus scii, kiel mi akiris tiun tukon?" ŝi 
diris. 
"Ĉu ŝi dezirus miajn gantojn?" 
"Ne! kion ŝi do farus kun ili?" 
Mia leganto, ne estas agrable rakonti kaj aŭskulti tiujn detalojn. Estas homoj, kiuj certigas, ke kaŭzas ĝojon rerigardi al 
turmentplenaj spertoj de la estinteco; sed ĝis la hodiaŭa tago 
estas al mi dolorige rerigardi al la tempo, pri kiu mi parolas. 
La moralaj degradigo kune kun la fizika sufero formas tro 
malĝojigan rememoron por volonte paroli pri ili. Mi mallaŭ- 
dis neniun el tiuj, kiuj rifuzis al mi. Mi sentis, ke mi povas nur 
atendi rifuzon kaj ke tio ne estis aliigebla. Ordinara ĉifonvestita almozulo estas ofte objekto de malfido; bonevestita almozulo estas ĉiam kaj sub ĉiuj cirkonstancoj io malfidinda.
Ĉiuokaze mi petis nur laboron; sed kies afero tio estis, doni 
ĝin al mi? Certe ne de homoj, kiuj vidis min por la unua fojo 
kaj kiuj nenion sciis pri mia karaktero. Kaj rilate al la virino, 
kiu ne volis akcepti mian tukon interŝanĝe de sia pano, ŝi 
nepre pravis malakcepti, se la propono ŝajnis al ŝi suspekta 
kaj la interŝanĝo ne profitodona. Sed nun mi volas resume 
daŭrigi. La temo naŭzas min. 
Mallonge antaŭ ol mallumiĝis mi pasis bieneton, apud kies 
malfermita pordo sidis farmisto, kiu manĝis sian vesperman- 
ĝon konsistanta el pano kaj fromaĝo. Mi haltis kaj diris: 
"Ĉu vi volas doni al mi panpecon? Mi estas tre malsata." 
Mirigite li rigardis min; sed ne respondante, li tranĉis de sia 
pano pecegon kaj donis ĝin al mi. Mi supozis, ke li ne rigardas min kiel almozulinon, sed nur kiel strangulinon, kiun 
subite atakis la deziro manĝi pecon da nigra pano. Tuj kiam 
mi estis tiel malproksime de lia domo, ke li ne povis plu vidi 
min, mi komencis manĝi. 
Mi ne povis esperi trovi rifuĝejon sub iu tegmento kaj tial 
mi trovis ĝin en la arbaro, kiun antaŭe mi jam elektis. Sed la 
nokto estis terura, mi ne trovis ripozon. La tero estis malseka, 
la aero malvarma; krom tio entruduloj ofte pasis min kaj ĉiam 
denove mi devis serĉi alian kuŝejon. Neniu sento de ripozo aŭ 
sendanĝereco regis min. En la mateno pluvis. La tutan sekvintan tagon la vetero estis malseke malvarma. Ne petu al mi, 
kara leganto, ke mi akurate sciigu pri tiu tago; kiel antaŭe mi 
serĉis laboron; kiel antaŭe oni malakceptis min; kiel antaŭe 
mi malsatis; nur unu fojon manĝaĵo tuŝis miajn lipojn. Apud 
pordo de kabano mi vidis knabineton, kiu estis verŝonta teleron da malvarma kaĉo en trogon de porkejo. 
"Ĉu vi volas doni tion al mi?" mi petis.
Ŝi mirigite rigardis min, poste ŝi kriis: 
"Patrino, ĉi tie estas virino, kiu volas havi la kaĉon." 
"Nu, knabino," respondis la voĉo de interne, "donu ĝin al 
ŝi, se ŝi estas almozulino. La porko ĝin ne bezonas." 
La knabineto ŝutis la rigidan kaĉon en mian manon kaj 
avide mi ĝin manĝis. 
Kiam la malseka, malvarma krepusko falis, mi haltis sur 
soleca rajdvojo, kiun mi sekvis jam pli longe ol unu horon. 
"Miaj fortoj min nun tute forlasas," mi diris monologe. "Mi 
sentas, ke mi ne povos iri pluen. Ĉu mi estos ree senhejmulino ĉi tiun nokton? Ĉu mi devos meti mian kapon sur la malvarman, malsekan teron dum la pluvo rivere fluas malsupren? Mi timis, ke tio estos neevitebla, ĉar kiu akceptos min en 
sian hejmon? Sed estus terure, kun ĉi tiu sento de malsato, de 
senforteco, de malvarmo, de senkonsoleco - de ĉi tiu kompleta neniigo de ĉiu espero. Laŭŝajne mi mortos ankoraŭ 
antaŭ tagiĝo. Kaj kiel do mi ne povas repaciĝi kun la perspektivo je la morto? Kial mi luktis por daŭrigi tian senvaloran 
vivon? Ĉar mi scias aŭ kredas, ke sinjoro Rochester vivas 
ankoraŭ! Kaj tiam morti pro malsato kaj malvarmo estas sorto, al kiu la homa karaktero ne submetiĝas kviete. 
Ho providenco! subtenu min ankoraŭ kelkan tempon! Helpu al mi! Konduku min! 
Miaj malĝojaj okuloj vagis trans la nebulan, malsekan pejzaĝon. Mi vidis, ke mi vagis malproksimen de la vilaĝo; ĝi tute 
malaperis antaŭ miaj rigardoj. Sur vojkruciĝoj kaj flankvojoj 
mi alproksimiĝis ree al la marĉejo; nun kuŝis inter mi kaj la 
nebulkovritaj montoj malmultaj kampoj, preskaŭ same sova- 
ĝaj kaj senfruktkaj kiel la erikejo, al kiu ili antaŭ nelonge estis 
forrabitaj.
"Pli volonte mi volos morti tie supre, ol apud la landvojo 
aŭ apud movoplena vojo," mi pensis. "Kaj pli bone, multe pli 
bone estas, ke kornikoj kaj korvoj - se korvoj vivas en ĉi tiuj 
regionoj -ŝiras la karnon de miaj ostoj, ol ke ili estos metataj en ĉerkon de malriĉulejo kaj forputros en malriĉuleja tombo. 
Mi tial direktis min al la montetoj. Mi atingis ilin. Restis al 
mi la tasko trovi kavernon por kaŝi min en ĝi, kvankam ankaŭ 
tie mi ne estus sendanĝera. Sed la tuta supraĵo de la sovaĝejo 
aspektis ebena. Ĝi montris nur unu alternon, la verdan koloron, kie junkoj kaj musko kovris la marĉejon kaj la nigran, kie 
la tero produktis nur erikojn. 
Kvankam jam mallumiĝis, mi povis bone vidi tiun alternon 
malgraŭ tio, ke ĝi montrigis nur kiel lumo kaj ombro, ĉar la 
koloroj jam malaperis kun la taglumo. 
Miaj okuloj vagis ankoraŭ trans la mallumajn montetojn 
kaj laŭlonge de la rando de la torfejo perdiĝanta en la plej 
sovaĝa pejzaĝo, kiam subite je malproksima loko, inter la 
marĉoj kaj altaĵoj aperis lumo. 
"Tio estas ignis fatuus," mi tuj pensis, kaj mi atendis, ke ĝi 
baldaŭ ree malaperos. Ĝi hele brulis, sed restis sur la sama 
loko. "Ĉu tio estas ĵus ekbruligita ĝojofajro?" mi demandis. Mi 
fikse rigardis ĝin por vidi, ĉu ĝi estingiĝos; sed ne, ĝi nek pligrandiĝis nek plimalgrandiĝis. 
"Ĝi estas kandelolumo el iu domo," mi poste supozis, "sed 
kio ajn ĝi estu, mi ne povus tamen atingi ĝin, ĝi estas tro malproksima. Kaj eĉ se ĝi estus je jarda distanco, al kio tio utilis? 
Mi ja frapus nur al pordo por sperti, ke ĝi estos ree ŝlosita al 
mi." 
Mi falis sur la lokon, kie mi staris kaj premis la vizaĝon al
la tero. Momenton mi kuŝis senmove. La nokta vento blovis 
sur min kaj la monteton kaj formortis ĝemante en la perspektivon. Senhalte la pluvo falis kaj malsekigis min ĝis mia korpo. Se mi nur povus rigidiĝi en la amika, kompatema malvarmo de la morto - tiam ĝi estus bonvena al mi kaj mi ne sentus ĝin; sed mia vivo-varma korpo frostotreme kuntiriĝis sub 
ĝia malvarmiga enfluo. Ĝi ne frostotremis longe, kaj ree mi 
leviĝis. 
La lumo estis ankoraŭ tie; ĝi lumis malgaje sed konstante 
tra la pluvo. Mi penis iri pluen; mi trenis miajn trolacigitajn 
korpomembrojn malrapide renkonte al ĝi. Ĝi kondukis min 
oblikve trans la monteton tra vasta marĉo, kiu en la vintro 
estas netransirebla kaj eĉ nun en la malfrua somero estis malseka kaj nevidebla. Mi falis du fojojn. Sed ankaŭ du fojojn mi 
leviĝis kaj denove kolektis la reston de miaj fortoj. Tiu lumo 
estis mia lasta movo en la hazardludo de la vivo - mi devus 
venki! 
Forlasinte la marĉon, mi vidis blankan striegon sterniĝanta 
trans la marĉon. Mi proksimiĝis al ĝi; ĝi estis vojo aŭ vojeto 
kondukanta rekte al la lumo, kiu nun de sur iu pinto aŭ supro 
lumis renkonte al mi inter grupo da arboj. La arboj, kiom mi 
povis distingi ilin en la mallumo, estis abioj. Kiam mi alproksimiĝis, malaperis mia stelo; iel malhelpo stariĝis inter ni. Mi 
etendis la manojn, por senti antaŭ mi la malhelan mason; mi 
tuŝis la malglatajn ŝtonojn de malalta muro - super ĝi estis 
io, simila al palisaro kaj plue mi sentis altan dornan plektobarilon. Mi palpis pli malproksimen. Denove lumis antaŭ mi 
blanka objekto; ĝi estis pordo - pordego; ĝi moviĝis sur siaj 
hokoj, kiam mi tuŝis ĝin. Ĉe ĉiu flanko staris nigra arbetaĵo - 
ilekso aŭ taksuso.
Kiam mi trairis la pordegon kaj preteriris la arbetaĵon, levi- 
ĝis antaŭ miaj rigardoj la silueto de domo. Ĝi estis nigra, malalta kaj sufiĉe longa; sed la savanta lumo lumis plu nenie. Ĉio 
dronis en mallumo. Ĉu la loĝantoj jam enlitiĝis? Mi timis, ke 
estas tiel. Serĉante la pordon, mi turnis angulon; jen la amika lumstrio denove aperis lumante renkonte al mi el la longaj 
vitroj de malgranda kradhava fenestro, nur unu futon super 
la tero; ĝi ŝajnis ankoraŭ pli malgranda pro la branĉoj de 
hedero aŭ ia alia grimpa kreskaĵo, kies folioj kovris preskaŭ 
la tutan parton de la domo, en kiu troviĝis ĉi tiu fenestrokavaĵo. La malfermaĵo estis tiel kovrita de verdaĵo kaj tiel mallarĝa, ke fenestrokurtenoj aŭ kovriloj estus tute superfluaj; kaj 
min klinante kaj ŝovinte flanken la verdaĵon, ni povis ĉion 
vidi, kio okazis interne. Klare mi vidis ĉambron kun frotpurigita kaj sable ŝutita planko; telerbretaron el juglando, sur kiu 
staris en longa vico stanaj teleroj tiel blankaj, ke la ruĝa rebrilo de torfofajro spegulis sin en ili. Mi povis vidi horloĝon, 
blankan tablon el abia ligno kaj kelkajn seĝojn. La lumo, kies 
radio estis mia lumturo, brulis sur la tablo; ĉe ĝia brilo trikis 
super ŝtrumpo iom maljuna virino, aspektanta iom kruda, 
sed ekstreme pura kiel ĉio ĉirkaŭe. 
Mi rimarkis tiun virinon nur senatente - ŝia eksteraĵo tute 
ne estis eksterordinara. Ĉe la kameno sidis grupeto, kiu pli 
multe vekis mian atenton, ĉar ĝi montris sin al miaj okuloj en 
rozkolora paco kaj agrabla varmo. Du junaj, ĉarmaj virinaj 
estaĵoj - ĉiuokaze sinjorinoj aŭ fraŭlinoj - sidis, unu en lulseĝo, alia sur malalta benketo; ambaŭ estis funebre vestitaj 
per krepo kaj bombazino; tiuj malhelaj vestaĵoj des pli multe montris iliajn delikatajn nukojn kaj belajn vizaĝojn; granda, maljuna perdrikhundo estis metinta sian kapon sur la genuojn de unu el la knabinoj; sur la genuoj de la alia kuŝis 
nigra katino. 
Ĉi tiu humila kuirejo estis stranga restadejo por tiaj loĝantoj! Kiuj ili estis? Neeble ili estis la filinoj de tiu iom maljuna 
virino sidanta ĉetable; ĉar ŝi aspektis kiel kamparanino, kaj 
ilia aspekto nur brilis pro delikateco kaj civilizo. Nenie mi 
antaŭe vidis vizaĝojn similaj al iliaj; tamen kiam mi rigardis 
ilin, mi konis ĉiujn vizaĝtrajtojn. Mi ne povas nomi ilin belaj, 
ili estis tro palaj kaj seriozaspektaj. Sidante tie, ĉiu klinita super libro, ili aspektis enpensaj kaj preskaŭ severaj. 
Kandelingotablo inter ili portis duan kandelon kaj du 
dikajn librojn, kiujn ili ofte konsiliĝis; okulŝajne ili komparis 
tiujn libregojn kun la pli malgrandaj, kiujn ili havis en siaj 
manoj, kiel personoj uzantaj vortaron, kiu utilas en tradukado. Ĉi tiu bildo estis tiel kvieta kvazaŭ ĉiuj figuroj estis nur 
ombroj kaj la hele prilumita ĉambrobildo; ĉio estis tiel silenta, 
ke mi povis aŭdi la cindrojn fali tra la fajrokrado kaj la horloĝon tik-taki en la malluma angulo; mi eĉ imagis povi aŭdi 
la klaketadon de la trikiloj de la maljuna virino. Kiam poste 
fine voĉo interrompis tiun strangan senbruon, ĝi estis al mi 
sufiĉe aŭdebla. 
"Aŭskultu, Diana," diris unu el la diligentaj legantinoj: 
"Franz kaj la aĝa Daniel estas kune en la nokto kaj Franz 
rakontas sonĝon el kiu li kun teruro vekiĝas, jam aŭdu". Kaj 
mallaŭtvoĉe ŝi legis ion, pri kio mi komprenis eĉ ne unu solan 
vorton; ĉar ŝi legis en al mi fremda lingvo - nek en la franca nek en la latina. Mi ne povis diri, ĉu ŝi legis greke aŭ germane. 
"Tio estas forta," ŝi diris, leginte ĝis la fino, "tio plaĉas al 
mi."
La alia knabino, kiu estis levinta la kapon por aŭskulti la legadon, ripetis dum ŝi incitis la fajron, unu el la frazoj ĵus legintaj. En postaj tagoj mi konatiĝis kun la lingvo kaj la libro; 
tial mi volas nun citi tiun frazon, kvankam ĝi, kiam mi ĝin 
aŭdis por la unua fojo, estis al mi nur kiel frapado sur tintanta 
metalo, kiu havis por mi neniun sencon: 
"Da trat hervor Einer, anzusehen wie die Sternennacht." 1 Bone! Bone! ekkriis ŝi, dum ŝiaj profundaj malhelaj okuloj ardis. 
"Jen vi vidas staranta antaŭ vi potencan ĉefanĝelon en deca 
sinteno! Ĉi tiu sola frazo valoras pli multon ol cent paĝoj da 
senenhavaj paroloj. "Ich wage die Gedanken in der Schale meines Zorns und die Werke mit dem Gewichte meines Grimms!"2 
Tio plaĉas al mi. 
Ambaŭ ree eksilentis. 
"Ĉu vere estas ie lando, kie la homoj tiel strange parolas?" 
demandis la maljuna virino, rigardante supren de sia laboro. 
"Jes, Hanna, multe pli granda lando ol Anglujo, kie oni nur 
tiel parolas." 
"Nu, kara ĉielo, mi ne komprenas, kiel ili per tia lingvo 
povas paroli unu kun alia; se unu el vi tien vojaĝus - ĉu vi 
kredas, ke vi povus kompreni ilin?" 
"Eble ni komprenus iomete de tio, kion la tieaj homoj parolas, sed ne ĉion - ĉar ni ne estas tiel instruitaj kiel vi kredas, Hanna. Ni ne parolas germane, kaj ni ne scias legi ĝin sen 
helpo de vortaro." 
"Kaj kiun utilon vi havas per tio?" 
"Ni intencas iam lerni ĝin pli bone - aŭ almenaŭ la ele- 
1 "Jen pasis antaŭen iu aspektanta kiel la steloplena nokto." 
2 "Mi pesas la pensojn en la pesilo de mia kolero kaj la laborojn per la 
pezo de mia furiozo!"
mentojn, kiel oni nomas tion; tiam ni perlaboros pli da mono 
ol ni povas nun." 
"Tre povas esti! Sed nun ĉesu studadi; hodiaŭ vespere vi 
laboris sufiĉe." 
"Tion mi kredas ankaŭ, ĉar mi estas laca. Ĉu vi same, Maria?" 
"Ĝismorte laca. Reale estas malfacila kaj enuiga laboro, 
trolaciĝi je lingvo sen alia instruisto krom leksikono." 
"Tio estas vera. Precipe je lingvo tiel forta kaj belega kiel la 
germana. Mi dezirus scii, kiam St. John venos hejmen." 
"Tre certe li ne forestos plu longe; estas preskaŭ la deka 
horo." Dirante tion ŝi rigardis belan poŝhorloĝon, kiun ŝi eltiris el la zono. "Pluvas terure, Hanna, ĉu vi bonvolos iri por 
ekzameni la fajron en la familia ĉambro?" 
La virino leviĝis; ŝi malfermis pordon, tra kiu mi klare povis 
distingi koridoron. Tuj poste mi aŭdis, ke ŝi incitas fajron en 
interna ĉambro. Farinte tion, ŝi revenis. 
"Ho, infanoj!" ŝi diris, "estiĝas al mi malĝoje penege eniri 
nun tiun ĉambron; ĝi aspektas tiel solece kaj forlasite pro la 
malplena seĝo, kiu staras nun en angulo!" 
Ŝi sekigis per la antaŭtuko siajn okulojn. La du junaj knabinoj, kiuj ĝis nun aspektis gravmiene, subite malĝojis. 
"Sed li estas en pli bona loko," parolis plue Hanna; "mi ne 
povus deziri lin returne. Krom tio, neniu mortis pli kviete ol 
li." 
"Vi diras, ke li ne parolis pri ni?" diris unu el la junaj fraŭ- 
linoj. 
"Li ne havis la tempon, miaj infanoj, li ne havis la tempon 
fari tion; okazis en nur unu minuto, jes nur en unu minuto. 
Li ne sentis sin tiel sana, kiel la antaŭan tagon, sed li diris, ke
tio ne gravas; kaj kiam sinjoro St. John demandis al li, ĉu ni 
alkonduku unu el vi, tiam li priridis lin rekte antaŭ la nazo, 
jes, rekte antaŭ la nazo. La sekvintan tagon revenis al li tiu 
terura kapdoloro - jam dekkvar tagoj pasis post tio - kaj li 
endormiĝis kaj ne plu vekiĝis. Li preskaŭ tute malvarmiĝis, 
kiam via frato eniris en lian ĉambron kaj trovis lin en tiu 
stato. Ve, miaj infanoj, li estis la lasta de la maljuna gento - 
ĉar vi kaj sinjoro St. John estas alispecaj ol tiuj, kiuj jam mortis. Via patrino ankaŭ estis tre simila al vi kaj estis preskaŭ 
same instruita. Vi estas ŝia portreto, Maria; Diana pli similas 
sian patron. 
Mi trovis ilin tiel similaj unu al alia, ke mi ne povis kompreni kiel la maljuna servistino (ĉar nun mi rigardis ŝin tia) 
povas trovi diferencon inter ili. Ambaŭ havis delikatan vizaĝ- 
koloron kaj estis gracilongaj. Iliaj vizaĝoj montris inteligenton kaj distingiĝon. La haroj de unu el ambaŭ estis iom pli 
malhelaj kaj ili estis aranĝintaj la harojn malsame. La hele 
brunaj bukloj de Maria estis dislimigitaj kaj pendis trans la 
tempioj; la pli malhelaj harligoj de Diana pendis amase trans 
ŝia nuko. 
La deka horo sonis. 
"Vi eble deziras vian vespermanĝon, ĉu ne?" demandis 
Hanna, "kaj sinjoro St. John ankaŭ deziros sian, kiam li rehejmiĝos." 
Kaj ŝi komencis pretigi la manĝotablon. Ĝis tiu momento 
mi tiel okupis min rigardante la virinojn - ilia interparolo tiel 
vekis mian intereson, ke mi preskaŭ forgesis pri mia senespera stato. Subite mi denove pensis al ĝi. Pro la kontrasto ĝi 
ŝajnis al mi pli senkonsola, pli terura ol antaŭe. Kaj kiel neeble 
ŝajnis al mi inspiri al la loĝantoj de ĉi tiu domo iun kompaton rilate al mi, kredigi al ili la veron pri miaj mizero kaj suferoj por permesi al mi mallongan ripozon en sia hejmo! 
Irinte al la pordo kaj frapinte, mi sentis, ke la lasta penso 
estis nura ĥimero. 
Hanna malfermis la pordon. 
"Kion vi volas?" ŝi demandis mirigite, ekzamene rigardante 
min en la lumo de la kandelo, kiun ŝi havis en la mano. 
"Ĉu mi povas paroli al via mastrino?" 
"Prefere diru al mi, kion vi volas de ŝi. De kie do vi venas?" 
"Mi estas fremdulino ĉi tie." 
"Kion do vi volas ĉi tie en tia malfrua horo?" 
"Mi petas lokon por dormi en stalo aŭ ie alie, kaj pecon da 
pano." 
Malfido - ĝuste la sama sento, kiun plej multe mi timis, 
estis legebla sur la vizaĝo de Hanna. 
"Mi volas doni al vi panpecon," ŝi diris post momento; "sed 
al vagulino ni ja ne povas doni lokon por dormi. Tion vi do 
ne deziras!" 
"Lasu min paroli kun la fraŭlinoj!" 
"Ne, tute ne. Kion ili povus fari por vi? En ĉi tiu horo vi ne 
tiel ĉirkaŭvagu. Tio estas suspektinda!" 
"Sed kien mi iru, kiam ankaŭ de ĉi tie oni forpelas min? 
Kion mi faru?" 
"Ho! mi estas certa, ke vi bone scias, kien vi iru kaj kion vi 
faru. Atentu nur, ke vi ne plenumos ion kontraŭleĝan! Krome, tio ja ne tuŝas min. Jen, akceptu moneron kaj iru for - 
"Moneron mi ne povas manĝi kaj mi ne havas plu la forton iri pluen. Ho! ne fermu al mi la pordon - ne faru tion! 
Pro la volo de Dio, ne faru tion!
"Mi devas; la pluvo falegas internen." 
"Iru paroli al la fraŭlinoj. - Diru, ke mi estas ĉi tie." 
"Tute ne, ho ne, tute ne! Vi ne estas, kiu vi volas ŝajnigi, alie 
vi ne farus tian bruon. Iru for! 
"Sed mi devos morti, se mi estos forpelita." 
"Sensencaĵo! Tiaj vaguloj ne mortas. Mi timas nur, ke vi 
havas malbonajn intencojn. Kial do vi ĉirkaŭvagas tiel malfrue antaŭ la domoj de aliaj homoj? Se eble vi havas kunhelpanton - rompŝteliston aŭ iun tian, tiam diru al li, ke ni ne 
estas solaj hejme; ni havas ĉi tie viron kaj hundon kaj pafilon." 
Dirinte tion, la honesta sed nefleksebla servistino fermis 
antaŭ mia nazo la pordon kaj riglis ĝin interne. 
Mia mizero atingis sian supron! La plej terura sufero - 
sento de vera malespero disŝiris mian koron. Miaj fortoj estis elĉerpitaj; mi ne povis fari plu unu paŝon. Mi falis sur la 
ŝtonan ŝtuparon; mi ĝemis, mi tordis miajn manojn - mi ploris en mia morta angoro. Ho! tiu fantomo de la morto! Ho, tiu 
lasta horo, kiu proksimiĝis kun siaj teruroj! Ho, tiu forlasiteco - tiu forpelado de miaj kunhomoj! Ne nur la firman 
ankron de hejmo, sed ankaŭ tutan mian animforton mi perdis, sed nur por unu momento. Sed mi penis reakiri tiun lastan. 
"Mi povas nur ankoraŭ morti," mi diris, "kaj mi kredas je 
Dio. Mi penu sindone atendi Lian volon." 
Tiujn parolojn mi ne nur pensis, sed mi diris ilin; kaj 
repuŝante mian tutan mizeron en mian koron, mi penis reteni ĝin tie kaj resti senparola kaj silenta. 
"Ĉiu homo devas morti," diris voĉo apud mi; "sed ne ĉiuj
estas kondamnitaj trovi malrapidan aŭ antaŭtempan morton, 
kiel estus via, se vi pereus ĉi tie pro manko." 
"Kio aŭ kiu parolas?" mi demandis kun teruro, aŭdante tiujn neatenditajn vortojn; ĉar mi ne estis plu kapabla ĉerpi esperon je helpo el iu ajn cirkonstanco. Figuro estis proksima 
- kiu figuro, tion mi ne povis distingi pro la nigra nokto kaj 
pro miaj malfortiĝinta vidkapablo. Per laŭta, longa frapado la 
noveveninto sin anoncis ĉe la pordo. 
"Ĉu vi estas tie, sinjoro St. John? demandis Hanna. 
"Jes, malfermu rapide." 
"Ho, kara ĉielo, kiel malvarme estas al vi kaj kiel vi malsekiĝis pro tia nokto! Tuj eniru! Viaj fratinoj sentas grandan 
timon pro vi. Kaj mi vere kredas, ke ĉirkaŭvagas tie malbonfaristoj. Almozulino estis ĉi tie - sed en vero, ŝi ankoraŭ ne 
foriris! - eĉ kuŝiĝis ĉi tie! Leviĝu do! Estas honto. Iru for! mi 
diras ankoraŭ una fojon!" 
"Kviete Hanna! Mi volas paroli kelkajn vortojn kun ĉi tiu 
virino. Vi faris vian devon, ne enlasante ŝin, nun mi faru mian 
enlasante ŝin. Mi estis en la proksimeco kaj mi aŭdis, kion vi 
diris unu al alia. Mi kredas, ke ĉi tiu okazo estas tre speciala 
- almenaŭ mi devas ekzameni ĝin. Juna virino, leviĝu kaj 
antaŭiru min en la domon." 
Plej malfacile mi obeis al li. Tuj poste mi staris en la pura, 
hele prilumita kuirejo - antaŭ fremda kameno - tremante 
kaj plimalfortiĝante, bone sciante, ke mi aspektas en plej alta 
grado ĉifonvestita, fantoma kaj teruriga. La du junaj fraŭlinoj, 
ilia frato sinjoro St. John, kaj la maljuna servistino - ĉiuj 
mirigite rigardis min. 
"St. John, kiu ŝi estas?" demandis iu el la aliaj. 
"Mi ne scias. Mi trovis ŝin antaŭ la pordo," li respondis.
"Ŝi aspektas tre pala," diris Hanna. 
"Pala kiel la morto," respondis alia, "ŝi falos, sidigu ŝin." 
Mi sentis kapturniĝon, mi falis, sed seĝo akceptis min. Mi 
ankoraŭ ne svenis, kvankam mi ne kapablis paroli. 
"Eble iom da freŝa akvo revivigos ŝin. Hanna, alportu iom. 
Sed ŝi tute malfortiĝis. Kiel maldika ŝi estas! Eĉ ne unu sangoguto estas plu en ŝiaj vangoj!" 
"Vera fantomo!" 
"Ĉu si estas malsana aŭ mortmalsata?" 
"Mortmalsata, mi kredas. Hanna, ĉu vi havas lakton? Donu 
ankaŭ pecon da pano." 
Diana (mi rekonis ŝin je la longaj harplektoj, kiujn mi vidis 
fali malsupren inter mi kaj la fajro, kiam ŝi sin klinis super mi) 
dispecigis iom da pano, trempis ĝin en lakto, kai tenis ĝin 
antaŭ miaj lipoj. Ŝia vizaĝo estis tute proksime al mia. Mi 
vidis sur ĝi ŝian kompaton kaj pro ŝiaj rapidaj spiroj mi sentis 
simpation. El ŝiaj simplaj paroloj montriĝis same la balzamsimila emocio, kiam ŝi diris: "Provu manĝi." "Jes, provu," 
ripetis Maria, kaj la mano de Maria forigis mian malsekegan 
ĉapelon kaj levis mian kapon. Komence mi manĝis malrapide, 
poste avide, kion ili al mi oferis. 
"Ne tiom per unu fojo - retenu ŝin," diris la frato, "ŝi man- 
ĝis sufiĉe." Kaj li forprenis la tason kun la lakto kaj la teleron 
kun pano. 
"Ankoraŭ iomete, St. John - rigardu do la timeman avidecon en ŝiaj okuloj." 
"Atendu momenton, fratino. Ni klopodos ŝin paroligi - 
demandu pri ŝia nomo." 
Mi sentis, ke mi kapablas paroli kaj mi respondis:
"Mia nomo estas Jane Elliot." Mi decidis ne diri mian 
nomon kaj elpensi aliason. 
"Kie vi loĝas? Kie estas viaj amikoj kaj konatoj?" 
Mi silentis. 
"Ĉu ni povas forsendi iun por alkonduki personon, kiu 
konas vin?" 
Mi kapneis. 
"Kion vi mem povas diri al ni pri tio?" 
Estis strange! Post kiam mi transiris la sojlon de ĉi tiu 
domo kaj min trovis vizaĝon kontraŭ vizaĝo antaŭ ĝiaj 
loĝantoj, mi ne sentis min plu kiel forpelitino, kiel vagulino, 
ekzilita de la tuta mondo. Mi havis la kuraĝon formeti de mi 
la rolon de almozulino, kaj repreni miajn naturajn manierojn 
kaj karakteron. Mi komencis rekoni min mem. Kaj kiam sinjoro St. John deziris de mi sciigojn - kiujn mi pro malforteco ankoraŭ ne povis doni - mi diris post mallonga paŭzo: 
"Sinjoro, mi ne estas kapabla sciigi al vi hodiaŭ vespere 
pluajn detalojn." 
"Sed kion do vi atendas de mi, ke mi faru por vi?" li 
demandis. 
"Nenion!" mi respondis. Miaj fortoj estis nur sufiĉaj por 
doni mallongajn respondojn. Diana ekparolis: 
"Ĉu vi intencas diri per tio, ke ni donis nun al vi ĉiun nian 
helpon, kiun vi bezonas?" ŝi demandis, "kaj ke ni povos nun 
lasi foriri vin eksteren en pluvon kaj sur la malsekan mar- 
ĉon?" 
Mi rigardis ŝin. Mi trovis, ke ŝi havas rimarkindan vizaĝon 
sur kiu unuiĝis saĝeco, forteco kaj bonkoreco. Subite mi kura- 
ĝiĝis. Respondante ŝian kompateman rigardon per rideto, mi 
diris:
"Mi volas fidi vin. Se mi estus senhejma kaj senmastra 
hundo, vi ne forpelus min eksteren hodiaŭ nokte, tion mi 
scias. Mi jam ne sentos timon. Faru por mi kaj kun mi, kion 
vi volas, sed ne instigu min paroli - mia spiro estas rapida - 
mi sentas ian spasmon, kiam mi parolas." 
Ĉiuj tri rigardis min kaj ĉiuj tri silentis. 
"Hanna," diris fine sinjoro St. John, "lasu ŝin sidi tie momenton kaj ne faru al ŝi demandojn. Donu al ŝi post deko da 
minutoj la reston de la lakto kaj pano. Maria kaj Diana, ni iru 
en la familian ĉambron por pripensi." 
Ili retiriĝis. Tre baldaŭ poste unu el la fraŭlinoj revenis - 
mi ne povis distingi, kiu. Agrabla senkonscio ekregis min, 
kiam mi estis sidanta apud la vigla fajro. Mallaŭtvoĉe ŝi ordonis ion al Maria. Baldaŭ mi povis kun helpo de la servistino 
supreniri ŝtuparon; ŝi demetis de mi la malsekajn vestojn kaj 
tuj poste mi kuŝis en agrabla kaj varma lito. Mi dankis Dion 
- mi sentis malgraŭ mia terura laceco, la plej koran dankemon - kaj ekdormis.
Ĉapitro XXIX. 
Pri la tri tagoj kaj noktoj, kiuj pasis, mi konservis nur tre 
malfortan kaj malklaran rememoron. Mi povus revoki al 
mi kelkajn sentojn, kiujn mi havis en tiu tempo, sed firman 
bildon pri tio mi ne povas formi, ĉar mi estis tro malforta. Mi 
sciis, ke mi kuŝas en mallarĝa lito en ĉambreto. Ŝajnis al mi, 
ke mi firmkreskis al tiu lito. Senmove kiel ŝtono mi kuŝis kaj 
se oni estus portinta min el ĝi, tiam estus al mi kvazaŭ mi 
mortus. Mi ne rimarkis la pason de la tempo mi sciis nenion 
pri la ŝanĝiĝo de mateno al tagmezo, de tagmezo al vespero. 
Mi rimarkis, ke iu eniris aŭ eliris la ĉambreton; mi eĉ povus 
diri, kiu eniris aŭ eliris; mi povis kompreni, kio estis parolata kiam parolanto staris proksime de mi, sed mi ne kapablis 
respondi; same neeble estis al mi movi miajn korpomembrojn, nek la lipojn. Hanna, la servistino plej ofte vizitis min. 
Ŝia alveno tamen ĝenis min. Mi sentis, kvazaŭ mi dezirus 
denove esti for de tie; kvazaŭ ŝi komprenis nek mian staton 
nek min mem; kvazaŭ ŝi sentis kontraŭ mi antipation. Unu aŭ 
du fojojn tage aperis Diana kaj Maria en la ĉambreto. Multe 
ili flustris apud mia lito jene: 
"Mi ĝojas, ke ni akceptis vin." 
"Jes. Alie ni estus trovintaj vin jam mortinta antaŭ la pordo la sekvintan matenon, se ni lasus vin tiel ekstere la tutan 
nokton. Mi volis nur scii, kion vi trasuferis."
"Strangajn mizeron kaj malhavojn vi sendube spertis, mi 
kredas - kompatinda, pala suferantino!" 
"Laŭ ŝiaj paroloj ŝi ne estas necivilizita persono, mi opinias. 
Ŝia akcento estis tre pura; kaj la vestoj, kiujn ni deprenis de 
ŝi, ne estis foruzitaj kvankam malsekaj kaj malpuraj." 
"Ŝi havas karakterizan vizaĝon; kvankam ĝi estas tre maldika, ĝi plaĉas al mi; kaj mi povas bone imagi al mi, ke ŝia 
fizionomio estas agrabla, kiam ŝi estos sana, gaja kaj feliĉa." 
Je ĉiuj iliaj interparoloj mi neniam aŭdis eĉ unu silabon de 
bedaŭro pro la al mi montrita gastamo; nek unu vorton pri 
antipatio aŭ malkonfido al mi. Mi sekve estis kvietigita. 
Sinjoro St. John venis nur unu fojon; li rigardis min kaj 
diris, ke ĉi tiu stato de letargio estas la rezulto de la rezulto 
post supermezura kaj tro longa laciĝo. Li opiniis, ke ne estas 
necese venigi kuraciston, kaj ke estos plej bone lasi al la naturo kuraci min. Li diris, ke ĉiu el miaj nervoj estas streĉita en 
plej alta grado, kaj ke la tuta nerva sistemo restos longan 
tempon en tiu stato de letargio. Tio, li diris, ne estas malsano. 
Li kredis, ke mia resaniĝo subite kaj tre rapide montriĝos. 
Ĉion tion li diris per malmultaj vortoj, per nelaŭta, kvieta 
voĉo. Post mallonga paŭzo li diris plue en maniero, kiu montris, ke li ne toleras klarigajn rimarkojn: "ŝi havas neordinaran 
fizionomion, kiu certe ne portas la stampon de malboneco aŭ 
degradeco." 
"Tre malproksime de tio," respondis Diana. "Malkaŝe 
dirite, St. John - mia koro sentas inklinon al la kompatinda, 
eta suferantino. Mi dezirus, ke ni daŭre povus esti al ŝi utilaj." 
"Tio estas apenaŭ supozebla,"  estis la respondo. "Montri- 
ĝos, ke ŝi estas juna knabino, kiu havis disputon kun siaj gemastroj kaj kiujn poste ŝi senpripense forlasis. Eble sukcesos
al ni, rekonduki ŝin al ili, se ŝi ne estas tro obstina; sed sur ŝia 
vizaĝo mi vidas trajtojn, kiuj perfidas rezistemon kaj kiuj igas 
min skeptika rilate al ŝia cedemo." 
Li restis momenton staranta kaj rigardis min, poste li daŭ- 
rigis: "Ŝi aspektas saĝa, sed ŝi tute ne estas bela." 
"Ŝi ja estas tiel malsana, St. John." 
"Malsana aŭ sana, ŝi ĉiuokaze estas malbela. Al tiuj trajtoj 
plene mankas la ĉarmo kaj la harmonio de la beleco." 
La trian tagon mi sentis min pli bona; la kvaran mi povis 
paroli, moviĝi, sidi sur la lito kaj turni min. Estis, mi kredas, 
je tagmezo, kiam Hanna portis al mi kelkajn rostitajn pantranĉaĵojn kaj iom da grio. Mi manĝis kun apetito - por la 
unua fojo mi ne sentis plu la febran postguston, kiu ĝis tiu 
tempo de mia malsano malbonigis tutan mian manĝaĵon. 
Kiam ŝi estis forlasinta min, mi sentis min ree viviĝinta kaj laŭ 
la cirkonstancoj sufiĉe forta; la kuŝado sur la lito tedis min, 
kaj min ekregis la deziro al movo kaj laborado. Mi volis 
ellitiĝi; sed kiujn vestojn mi surmetos? Nur la malsekajn, malpurajn, en kiuj mi dormis sur la erikejo kaj sur la marĉejo? Mi 
hontis aperi en tiaj vestoj antaŭ miaj bonfarantoj. Sed feliĉe 
mi ne devis submetiĝi al tiu humiligo. 
Sur seĝo flanke de mia lito kuŝis ĉiuj miaj vestaĵoj, sed 
purigitaj kaj sekaj. Mia nigra silka robo pendis sur la muro. La 
kotmakuloj estis forigitaj, la faldoj, kiujn ĝi ricevis pro la pluvo, estis gladitaj: ĝi aspektis dece. Eĉ miaj ŝuoj kaj ŝtrumpoj 
estis puraj kaj igitaj uzeblaj. Ĉiuj objektoj por purigi min kaj 
kombilo kun broso estis en la ĉambreto. Post tre longa tempo, dum kiu mi devis ripozi ĉiujn kvin minutojn, mi fine sukcesis vesti min. Miaj vestoj pendis larĝe ĉirkaŭ mi, ĉar mi estis 
tre maldikiĝinta; sed tiun mankon mi kovris per mia ŝalo, kaj
fine denove mi aspektis pura kaj deca - neniu makuleto, 
neniu postsigno de malordo, kiujn mi tiel malamis, kaj kiuj 
humiligus min laŭ mia opinio, estis plu videblaj sur mi. Daŭre 
tenante la balustradon, mi malsupreniris la ŝtuparon. Mi 
venis en mallarĝan koridoron kaj tuj trovis la vojon al la kuirejo. 
Ĝi estis plena de la odoro de nove bakita pano kaj granda 
hela fajro varmigis ĝin. Hanna estis bakanta. Multaj scias, ke 
estas plej malfacile elradiki antipation el tiuj koroj, kies grundo neniam fariĝis fruktodona per edukado; tie kreskas la antipatio kaj enradikiĝas kiel la herbaĉo inter la ŝtonoj. Komence Hanna estis al mi malvarma kaj rigida; post nelonge ŝi 
iomete varmiĝis kaj malrigidiĝis, kaj vidante min eniri pura 
kaj dece vestita, ŝi eĉ ridetis. 
"Kion! Ĉu vi ellitiĝis!" kriis ŝi. "Ĉu vi do resaniĝis fine? Se 
vi volas, vi povos sidiĝi sur mia seĝo apud la fajro." 
Ŝi fingre montris la lulseĝon kaj mi sidiĝis. Ŝi sin ŝovis kaj 
sin movis en la kuirejo, ĵetante al mi de tempo al tempo 
ekzamenantajn ekrigardojn. Dum ŝi prenis kelkajn panojn el 
la bakforno, ŝi subite kaj akre diris al mi: 
"Ĉu vi jam antaŭe almozpetis, antaŭ ol vi venis al ni?" 
Mallongan tempon mi sentis ofendon, sed feliĉe min trafis 
la penso, ke mi ne sentu ofedon, kaj ke mi laŭ ŝiaj supozoj 
vere estas nur almozulino; tial mi kviete, sed iom akre respondis: 
"Vi trompiĝas, kredante, ke mi estas almozulino. Same kiel 
vi kaj viaj junaj mastrinoj mi tute ne estas almozulino." 
Post paŭzeto ŝi demandis plue: "Tion mi ne komprenas. Vi 
ja ne havas hejmon nek kupreron? 
"Pro tio ke mi ne havas hejmon kaj kupraĵon (mi supozis
ke ŝi celis per tio monon), mi tamen ne estas ankoraŭ almozulino, ĉu ne?" 
"Vi do estas instruitulino?" ŝi demandis tuj poste. 
"Jes, certe mi estas!" 
"Sed vi do neniam studis en edukejo?" 
"Mi estis sinsekve ok jarojn en edukejo." 
Larĝe ŝi malfermis la okulojn. "Kial do vi ne povas gajni 
vian propran vivopanon?" 
"Mi ĝis nun faris tion kaj espereble baldaŭ denove. Kion vi 
intencas fari kun tiuj grosoj?" mi demandis, kiam ŝi aperigis 
korbon da tiuj fruktoj. 
"Mi bezonas ilin por farota fruktotorto." 
"Donu ilin al mi por ke mi diselektu ilin." 
"Ne, vi ankoraŭ ne laboru." 
"Sed mi ne povas tiel sidi farante tute nenion! Jam donu 
ilin al mi!" 
Fine ŝi konsentis kaj eĉ ŝi donis al mi puran mantukon por 
sterni ĝin sur mia vesto, "por ke mi ne malpurigu ĝin," ŝi diris plue. 
"Vi do ne kutimiĝis al mastrumada laboro; tion mi vidas je 
viaj manoj " ŝi rimarkis. "Eble vi estas kudristino." 
"Ne, vi eraras. Nun ne plu cerbumu pri kio mi estis; ne plu 
rompu al vi la kapon kun miaj aferoj; sed diru al mi, kie mi 
nun estas, kiel nomiĝas ĉi tiu domo." 
"Kelkaj homoj nomas ĝin Marsh End, aliaj nomas ĝin 
Moor House1." 
"La sinjoro, kiu loĝas ĉi tie, sin nomas sinjoro St. John, ĉu 
ne?" 
1 Marĉ-domo
"Li ne loĝas ĉi tie; li nur okaze estas ĉi tie kelkajn tagojn. Li 
loĝas en sia propra domo kaj tio estas la pastrejo de Morton." 
"Ĉu tiu vilaĝo situas kelkajn mejlojn de ĉi tie?" 
"Jes." 
"Kio li estas?" 
"Li estas pastro." 
Mi ekpensis pri la respondo de la maljuna mastrumistino 
en la pastrejo, kie mi estis petinta paroli kun la pastro. 
"Ĉu ĉi tiu domo estis la domo de lia patro?" 
"Jes. La maljuna sinjoro Rivers loĝis en ĉi tiu domo, kaj 
antaŭ li lia patro kaj lia avo, kaj eĉ lia praavo." 
"La nomo de ĉi tiu sinjoro sekve estas ankaŭ sinjoro St. 
John Rivers, ĉu ne?" 
"Jes. Lia bapto-nomo estas St. John." 
"Kaj liaj fratinoj nomiĝas Diana kaj Maria?" 
"Jes." 
"Ilia patro mortis?" 
"Mortis antaŭ tri semajnoj. Apopleksio. 
"Ili ne havas plu patrinon?" 
"Ŝi mortis antaŭ multaj jaroj." 
"Ĉu vi jam longe estas ĉe la familio?" 
"Jam tridek jarojn. Mi vartis ilin ĉiujn." 
"Tio pruvas, ke vi estas fidinda servistino. Tiun justecon mi 
tamen volas montri al vi, kvankam vi ĵus nomis min almozulino." 
Mirigite ŝi denove rigardis min. 
"Fine mi tamen kredas, ke mi trompis min iom pri vi," ŝi 
diris tiam; "sed pardonu tion al mi, ĉar ĉirkaŭvagas tiom da 
trompistinoj, ke oni ne povas esti tro singarda."
"Kaj," parolis mi sufiĉe severtone, "vi volis forpeli min eksteren en tia nokto, en kia vi eĉ ne forpelus hundon." 
"Jes, mi konfesas: tio estis senkompata, - sed kion ni faru? 
Mi pli multe pensis pri la knabinoj ol pri mi mem. La kompatindulinoj! Pri ili zorgas neniu krom mi. Mi do devas esti 
singarda!" 
Kelkajn minutojn mi silentis grave. 
"Vi tamen ne tro malbone pensu pri mi," daŭrigis ŝi post 
paŭzeto. 
"Mi malgraŭ tio pensas malbone pri vi," mi diris, "kaj malkaŝe mi volas diri tion. Ne nur, ĉar vi rifuzis enlasi min, aŭ ĉar 
vi rigardis min kiel almozulinon, sed precipe ĉar vi riproĉis 
min pro tio, ke mi ne havas hejmon, nek kupreron. Multaj el 
la plej bonaj homoj, kiuj iam vivis surtere, estis same malri- 
ĉaj kiel mi estas nun; kaj se vi estus bona kristanino, vi ne 
rigardus la malriĉecon kiel krimon." 
"Ne, mi ne faru tion," ŝi diris. "Sinjoro St. John ankaŭ ĉiam 
diras tion al mi, kaj mi vidas, ke mi malpravas - sed nun mi 
ja pensas pri vi tute alie. Vi ja vere aspektas kiel deca malgranda persono." 
"Tio sufiĉas - nun mi pardonas vin. Donu al mi vian 
manon." 
Ŝi metis la kalan, farunkovritan manon en mian; denove 
rideto, sed tre kora kaj amika rideto kuris sur ŝia kruda viza- 
ĝo, kaj de post tiu momento ni estis amikinoj. 
Evidente Hanna amis babili. Dum mi diselektis la grosojn 
kaj ŝi pretigis la paston por la tortoj, ŝi daŭrigis rakonti al mi 
ĉiajn detalojn pri sia mortinta mastro kaj ties edzino kaj la 
"infanoj", kiel ŝi daŭre nomis la junajn homojn. 
Ŝi diris, ke la mortinta sinjoro Rivers estis simpla viro, sed
ĉiurilate ĝentlemano, kaj devenanta de unu el la plej antikvaj 
epokoj. De post la fondo de Marsh End, ĝi apartenis al la Rivers-familio, kaj laŭ ŝia certigo ĝi estis pli ol ducentjara; kvankam ĝi aspektas malgranda kaj modesta, ĝi neniel povus esti 
komparata kun la granda sinjora domo de sinjoro Oliver en 
Morton Vale. Tamen ŝi bone memoris ankoraŭ, ke ŝi vidis la 
patron de Bill Oliver, kiel vojaĝantan kudril-fabrikiston, kaj 
la Rivers estis jam ĝentlemanoj en la tempo, kiam vivis kaj 
regis la Henrikoj; tion ĉiu povus vidi kaj ekzameni, se li nur 
penus foliumi la preĝejo-librojn de la preĝejoj en Morton. - 
Tamen ŝi devis konfesi "ke la maljuna sinjoro estis kiel aliaj 
homoj - nenio eksterordinara, sed ke li freneze amis la ĉasadon, la agrikulturadon kaj tiaspecajn aferojn." La mastrino 
estis tute alia. Ŝi sin okupis per legado kaj multe studis, kaj la 
"infanoj" estas similaj al ŝi. Ili ne havas siajn egalulojn en la 
ĉirkaŭaĵo; de post la tago, kiam ili povis paroli, ili jam komencis studi kaj ĉiam ili sin okupis pri io speciala. - Kiam sinjoro St. John fariĝis junulo, li vizitis la universitaton por estiĝi 
pastro, kaj la knabinoj, tuj post kiam ili forlasis la lernejon, 
deziris estiĝi guvernistinoj, ĉar sinjoro Rivers antaŭ kelkaj 
jaroj perdis multan monon pro la bankroto de bankiero, al 
kiu li antaŭe konfidis grandan havaĵon. Kaj ĉar li ne povis 
postlasi al ili sufiĉan monon, ili volis zorgi pri si mem. De post 
longa tempo ili estis nun en la malnova hejmo, kaj nun la 
morto de ilia patro estis revokinta ilin tien por kelkaj semajnoj, sed ili amis Marsh End kaj Morton kaj ĉiujn ĉi tiujn montetojn kaj valojn, marĉejon kaj erikejojn tre kore. Ili jam pasigis kelkan tempon en Londono kaj en aliaj grandaj urboj, sed 
ĉiam ili diris, ke nenio estas pli preferinda ol la gepatra hejmo, krom tio ili tiel amis unu la alian, neniam interdisputis
kaj ĉiam estis kvietaj. Ŝi opiniis, ke tia familio preskaŭ nenie 
estas trovebla pri unueco kaj konkordo. 
Post kiam mi diselektis la grosojn, mi demandis, kie estas 
nun la du fraŭlinoj kaj ilia frato. 
"Ili promenis al Morton; sed revenos en duonhoro por 
trinki teon." 
Jam antaŭ la paso de duonhoro ili reeniris la kuirejon. 
Kiam sinjoro St. John min vidis, li riverencis al mi kaj iris pluen; la du fraŭlinoj restis. Maria per malmultaj vortoj kaj amike esprimis sian ĝojon, ke mi sufiĉe resaniĝis por veni malsupren. Diana skuis la kapon. dum ŝi kaptis mian manon. 
"Vi devus atendi mian permeson por leviĝi," ŝi diris. "Vi 
aspektas ankoraŭ terure pala - kaj tiel trolaciĝinta! Kompatindulino!": 
Diana havis voĉon, kiu al mi sonis kiel la kverado de 
kolombo. Ŝi havis okulojn, kies rigardojn oni povis renkonti 
nur kun ravo. Ŝia tuta vizaĝo estis plena de ĉarmo. La 
vizaĝtrajtoj de Maria estis same inteligentaj, - same belaj; 
sed la esprimo estis pli retenema, kaj ŝiaj agmanieroj, kvankam kvietaj, tamen multe pli silentemaj. Diana agis kaj parolis kun certa aŭtoritat-konscio; videble ŝi estis persistema. 
Mia karaktero estis tia, ke volonte mi cedis al volo kiel la ŝia, 
se miaj konscienco kaj memrespekto tion permesis al mi. 
"Kaj kion vi havas por fari ĉi tie?" parolis ŝi plue. "La kuirejo ne estas loko por vi. Maria kaj mi kelkfoje sidas tie, ĉar 
ni ŝatas fari tion, kio plaĉas al ni - sed vi estas gastino kaj 
devas veni en la familian ĉambron." 
"Sed ĉi tie mi estas tre komforta." 
"Tute ne, ĉar Hanna devas labori ĉi tie kaj ŝi farunkovros 
vin."
"Krome la fajro de la kameno tro varmigos vin," certigis 
Maria. 
"Tre certe," parolis plue ŝia fratino. "Jam venu kaj estu obeema." Kaj dum ŝi tenis ankoraŭ mian manon, mi lasis min 
forkonduki en la familian ĉambron. 
"Sidiĝu tie," ŝi diris, puŝante min sur la sofon, "dum ni demetas niajn mantelojn kaj pretigas la teon; tio estas ankoraŭ 
unu el tiuj privilegioj, kiujn ni ĝuas en niaj malgrandaj steporegionoj: ni pretigas niajn proprajn manĝojn, se tio plaĉas al 
ni, aŭ kiam Hanna bakas panon, faras bieron, lavas aŭ gladas." 
Ŝi fermis la pordon kaj lasis min duope kun sinjoro St. 
John, kiu sidis kontraŭ mi kun libro aŭ ĵurnalo en la mano. Mi 
ekzamene rigardis ĉirkaŭe en la ĉambro; poste miaj rigardoj 
sin fiksis sur mia kontraŭsidanto. 
La familia ĉambro estis sufiĉe malvasta kaj eksterordinare 
simple aranĝita; sed ĝi estis komforta kaj agrabla, ĉar ĉie en 
ĝi regis ekstrema pureco. La malnovmodaj seĝoj estis brile 
poluritaj kaj la tablo el juglando brilis kiel spegulo. Kelkaj 
strangaj malnovaj portretoj de viroj kaj virinoj el longe pasinta tempo ornamis la vandojn. 
Ŝranko kun pordoj el vitro entenis kelkajn librojn kaj malnovmodan, valoran manĝilaron el porcelano. En la ĉambro 
ne estis superfluaj luksaĵoj - ne unu novmoda meblo, krom 
du kudrilaĵujoj kaj sinjorina skribtablo el rozuja ligno; krom 
tio, ĉio aspektis, inkluzive la tapiŝo kaj la kurtenoj, kvazaŭ ĝi 
ĉiam estus uzita kaj samtempe indulgita. 
Ne estis malfacile ekzameni la eksteraĵon de sinjoro St. 
John; li sidis kviete kaj senmove same kiel unu el la portretoj 
sur la vando. Liaj okuloj estis fiksitaj sur la linioj, kiujn li legis kaj liaj lipoj estis kvazaŭ sigelitaj. Oni ne povus ekzamenrigardi pli oportune, se li estus statuo anstataŭ viro. Li estis 
juna, inter la dudekoka kaj la trideka jaro kaj svelta; lia vizaĝo 
nepre plaĉis al ĉiu; ĝi estis greka kun gravaj trajtoj, havis klasikan nazon, Atenajn buŝon kaj mentonon. Estas nur malofte, 
ke angla vizaĝo tiel similas al antikva. Ne estis mirige, ke li 
teruriĝis pro la malreguleco de miaj vizaĝtrajtoj, ĉar liaj estis 
tiel harmoniaj. Liaj okuloj estis grandaj kaj bluaj kun longaj, 
malhelaj okulharoj; blondaj harbukloj senorde falis tie kaj alie 
laŭlonge de lia alta frunto, kiu estis senkolora kiel eburo. 
Ĉu ne vere, tio estas delikata pentrado. Kaj tamen tiu, kiun 
mi priskribis, ne faris la impreson de mola, cedema, impona, 
milda karaktero. Kvankam li sidis senmove, kviete, mi tamen 
malkovris trajtojn ĉirkaŭ liaj buŝo, frunto, nazo, kiuj laŭ mia 
ekzameno montris senripozajn, malkvietegajn, malmildajn 
elementojn. Li diris al mi nenion; eĉ tute ne atentis min, ĝis 
ree eniris liaj fratinoj. Kiam Diana dum la pretigado de la teo 
en- kaj eliris, ŝi kunportis por mi kuketon, ĵus bakitan en la 
bakforno. 
"Manĝu tion," ŝi diris. "Vi sendube estas malsata. Hanna 
diras, ke vi de post la matenmanĝo manĝis nur iom da grio." 
Mi volonte akceptis ĝin, ĉar mia apetito tute revenis al mi. 
Sinjoro Rivers fermis sian libron, alproksimiĝis al la tablo kaj 
fiksis siajn bluajn, bildosimilajn okulojn sur min dum li sidi- 
ĝis. En liaj rigardoj nun kuŝis senceremonia decidemo, ekzamenanta firmeco, kiuj pruvis al mi, ke intenco kaj ne indiferento ĝis nun tenis lin malproksime de la fremdulino. 
"Vi estas tre malsata," li diris. 
"Tio mi estas, sinjoro." Mia karaktero estis tia, ke mi ĉiam 
respondis mallonge kaj decide, se oni tiel alparolis min.
"Estis feliĉe por vi, ke malforta febro devigis vin fasti dum 
tri tagoj; estus tre danĝere, se vi tuj kontentigus la deziron de 
via apetito. Nun vi povas manĝi, sed nur sobre." 
"Mi esperas, ke mi ne longe manĝos je viaj kostoj," mi respondis malĝentile kaj tre maldece. 
"Ne," li diris malvarme, "kiam vi estos sciiginta al ni la loĝ- 
lokon de viaj gemastroj, ni povos skribi al ili, por ke vi povu 
reiri tien." 
"Mi devas malkaŝe klarigi al vi, ke mi ne estas kapabla tion 
fari, ĉar mi ne havas hejmon nek parencojn." 
La trio rigardis min, sed ne malfide; mi vidis, ke el iliaj 
rigardoj ne montriĝas manko de fido, sed nur scivolemo. Mi 
celas nur la fraŭlinojn, ĉar la okuloj de St. John, kvankam 
ekstreme helaj en vorta signifo, estis en figura senco malfacile esploreblaj. Pli multe li ŝajnis uzi ilin kiel ilojn por diveni la pensojn de aliuloj, ol kiel rimedon por perfidi siajn proprajn. Kaj ĉi tiu kombinado de reteno kaj akravido pli multe 
estis kapabla konfuzi ol vigligi. 
"Ĉu vi volas diri per tio," li demandis, "ke vi staras tute sola 
en la vivo?" 
"Jes. Neniu ligilo ligas min al iu ajn vivanta estaĵo; mi ne 
havas la rajton postuli la akcepton sub iu ajn tegmento en 
tuta Anglujo." 
"Stranga situacio en via aĝo!" 
Mi vidis, ke li ĵetas rigardon al miaj manoj, kiujn mi falditaj estis metinta antaŭ mi sur la tablon. Tiu ekzamenanta 
rigardo mirigis min. Sed liaj vortoj baldaŭ klarigis, kion li 
serĉis. 
"Ĉu neniam vi edziniĝis? Vi estas fraŭlino?"
Diana ridetis. "Sed ŝi ja ne estas pli aĝa ol deksep- aŭ dekokjara, St. John," ŝi diris. 
"Mi estas preskaŭ deknaŭjara, sed mi neniam edziniĝis." 
Mi sentis, ke malhela ardo kovris mian vizaĝon; ĉar la aludo al edziniĝo vekis ĉe mi amarajn incitantajn rememorojn. 
Ĉiuj rimarkis miajn embarason kaj movojn. Maria kaj Diana 
venis renkonte al mi kun helpo, dum ili deturnis siajn rigardojn de mia ruĝiĝinta vizaĝo; sed la malvarma, senkompata 
frato daŭre rigardis min, ĝis la ĉagreno, kiun li per tio al mi 
kaŭzis, faligis el miaj okuloj amarajn larmojn. 
"Kie vi vivis en la lasta tempo?" li poste demandis. 
"Vi estas tro scivola kaj demandas tro multe, St. John," flustris Maria; sed li sin klinis trans la tablon kaj per dua penetranta rigardo postulis respondon. 
"La loko kie, kaj la nomo de tiu, kun kiu mi vivis, estas mia 
sekreto," mi respondis firme. 
"Kiun vi laŭ mia opinio rajtas konservi, ne nur kontraŭ St. 
John, sed ankaŭ antaŭ ĉiu alia persono," rimarkis kviete Diana. 
"Tamen mi ne povas helpi al vi, se mi scias nenion pri vi aŭ 
pri via vivo," li diris. "Vi tamen bezonas helpon, ĉu ne?" 
"Jes, mi bezonas ĝin kaj mi serĉas ĝin, tio estas: mi serĉas 
veran filantropon, kiu ofertas al mi laboron, kiun mi kapablos 
plenumi, kaj kies salajro donos al mi la rimedojn plej necesajn 
por vivi." 
"Mi ne scias, ĉu mi estas vera filantropo; sed mi estas inklina helpi al vi realigi viajn honestajn intencojn per ĉiuj fortoj, kiujn mi havas. Diru do al mi, kian laboron vi kutimis fari 
kaj kion vi kapablas plenumi." 
Mi nun estis trinkinta mian teon. Ĝi tre multe refreŝigis
min, eĉ tiel kvazaŭ giganto estus trinkinta vinon. Ĝi plifortigis miajn ekscititajn nervojn kaj ebligis al mi, forte kaj energie respondi ĉi tiun penetrantan junan juĝiston. 
"Sinjoro Rivers," mi diris, turnante min al li kaj rigardante lin malkaŝe kaj sentime, kiel li faris tion rilate al mi," vi kaj 
viaj fratinoj montris al mi grandan servon - la plej grandan, 
kiun homo povas plenumi al alia; per via nobla gastamo vi 
savis min de la morto. Ĉi tiu montrita bonfaro rajtigas al vi 
mian dankon kaj iagrade mian fidon. Mi rakontos al vi tiom 
de mia vivo, kiom mi povos, ne endanĝerigante denove mian 
animtrankvilon. 
"Mi estas orfinon, filino de pastro. Miaj gepatroj mortis 
antaŭ ol mi povis koni ilin. Mi estas edukita en dependeco kaj 
en filantropia edukejo. Mi eĉ volas nomi la instituton en kiu 
mi ses jarojn estis lernantino kaj poste du jarojn kiel instruistino - nome la orfineja edukejo en Lowood en -distrikto. 
Sendube vi aŭdis pri ĝi, sinjoro Rivers. La reverinda sinjoro 
Brocklehurst estis ĝia direktoro-kasisto." 
"Mi aŭdis pri sinjoro Brocklehurst, kaj la instituton mi 
konas." 
"Antaŭ unu jaro mi forlasis Lowood, por estiĝi guvernistino ĉe familio. Mi havis bonan oficon kaj estis feliĉa. Kvar 
tagojn antaŭ mia alveno ĉi tien mi estis devigata eksiĝi. 
Mi ne povas, nek volas klarigi la kaŭzon de mia foriro, tio 
estus senutila - danĝera, kaj krome ne ŝajnus al vi kredinda. 
Mia vivo estas senmakula. Neniu mallaŭdo trafas min, mia 
ĝisnuna konduto estas senkulpa same kiel tiu de unu el vi tri. 
Malfeliĉa mi estas kaj restos ankoraŭ longe, ĉar la katastrofo, kiu forpelis min el la domo, kie mi trovis paradizon, estas 
stranga kaj terura. Mi intencis nur du aferojn, kiam mi forkuris: rapidecon kaj silenton; por certigi ilin al mi, mi devis postlasi ĉion, kion mi posedis escepte de pakaĵeto, kiun mi pro 
mia trorapideco kaj anima angoro forgesis preni kun mi el la 
veturilo, per kiu mi vojaĝis al Whitcross. Tiel kaj senigita de 
ĉiuj rimedoj mi venis en ĉi tiun regionon. Du noktojn mi dormis eksterdome sub la ĉielo de Dio kaj du tagojn mi ĉirkaŭvagis, ne transirante la sojlon de homa loĝejo. Nur du fojojn 
dum tiu tempo iom da nutraĵo venis trans miajn lipojn; kaj 
kiam vi kaj sinjoro Rivers malhelpis, ke mi mortu pro malsato 
kaj mizero antaŭ via domo, jam malsato kaj senespero preskaŭ pereigis min. Mi scias, kion viaj fratinoj post tiu tempo 
faris por mi, ĉar dum mia ŝajna sveno, mi ne estis daŭre senkonscia, kaj al ilia vera, libervola kompato, mi dankas same 
multe kiel al via kristana favorkoreco." 
"Ne paroligu ŝin plue, St. John," diris Diana, kiam mi eksilentis; "kiel vi vidas, ŝi ankoraŭ ne povas regi siajn ekscitojn. 
Nun sidiĝu ĉi tie sur la sofon, fraŭlino Elliott." 
Aŭdante tiun pseŭdonimon, mi senvole ektimis; mi preskaŭ forgesis mian novan nomon. Sinjoro Rivers, al kiu nenio 
restis kaŝita, tuj tion vidis. 
"Ĉu vi ne diris, ke via nomo estas Elliott?" rimarkis li. 
"Tion mi diris; mi opinias, ke estas plej bone, nomi min 
tiel, sed en vero mi havas alian nomon, kaj tial ĝi sonas strange en miaj oreloj." 
"Vi sekve ne volas diri vian veran nomon?" 
"Ne. Mi plej multe timas esti malkovrita; kaj mi evitas ĉiun 
sciigon kondukantan al malkovro." 
"Mi estas konvinkita, ke vi prave agas," diris Diana. "Sed 
nun, kara frato, lasu ŝin kvieta."
Kiam St. John tamen estis pripensinta kelkajn minutojn, li 
rekomencis same akrasente kaj stoike. 
"Vi ne longe restu dependa de nia gastamo - mi vidas, ke 
vi kiel eble plej rapide faru finon al la kompato de miaj fratinoj kaj precipe al mia favorkoreco; (mi tre bone rimarkis la 
diferencon, kiun vi faras ĉi tie, kaj pro tio mi tute ne koleretas vin - ĝi estas pravigita). Vi volonte estus sendependa de 
ni?" 
"Certe mi dezirus tion. Mi jam tion diris. Montru al mi, kiel 
mi povus labori ĉi tie, kaj kiel mi povus trovi laboron, jen ĉio, 
kion mi nun petas, poste lasu min foriri - eĉ al la plej maleminenta kabano - permesu al mi resti ĉi tie ĝis tiam. Mi ne 
povas por la dua fojo entrepreni la batalon kontraŭ la teruro de senhejma malriĉeco." 
"Vere, vi restos ĉi tie," diris Diana, metante sian blankan 
manon sur mian kapon. 
"Vi restos," ripetis Maria en modesta tono, kiu ŝajnis esti 
parto de ŝia karaktero. 
"Vi vidas, ke faras plezuron al miaj fratinoj restigi vin ĉi 
tie," diris sinjoro St. John, "same kiel farus al ili plezuron nutri 
kaj prizorgi duone frostitan birdon, kiun la vintra vento pelis 
al ilia fenestro. Mi mem tamen pli volonte havigos al vi la 
eblecon prizorgi vin mem, kaj tial mi faros mian eblon rilate 
al tio. Sed sciu, ke mia sfero estas tre limigita. Mi estas nur 
prebendhava pastro de malriĉa vilaĝo; mia helpo tial povas 
esti nur tre modesta. Se vi pro tio estus inklina malestimi tiun 
malmulton, tiam vi devus serĉi pli bonan helpon ol mi povas 
oferi al vi." 
"Ŝi tamen jam diris, ke ŝi volas fari ĉian honestan laboron, 
al kiu ŝi estos kapabla," respondis Diana por mi; "kaj vi scias, St. John, ke ŝi ne povas elekti; ŝi estos devigata akcepti la 
helpon de krudulo, kia vi estas." 
"Mi volas estiĝi kudristino, mi volas estiĝi simpla laboristino, eĉ infanvartistino, se nenio alia estos trovebla," mi respondis. 
"Bone " diris sinjoro St. John tre malvarmtone. "Se vi 
intencas tion, mi promesas helpi al vi tuj kiam mi havos la 
tempon kaj la okazon." 
Poste li reprenis la libron en kiu li antaŭe legis. Baldaŭ mi 
retiriĝis, ĉar jam tiel longe mi estis el la lito kaj tiom multe mi 
estis parolinta, kiom estis eble al miaj stato kaj fortoj.
Ĉapitro XXX. 
Ju pli mi konatiĝis kun la loĝantoj de Moor House, des pli 
ili plaĉis al mi. Post malmultaj tagoj mi tiel resaniĝis, ke la 
tutan tagon mi povis pasigi ekster la lito kaj mi eĉ kapablis 
fari mallongan promenon. Mi povis partopreni en ĉiuj laboroj de Diana kaj Maria, mi povis interparoli kun ili tiom, kiom 
plaĉis al ili, kaj helpi al ili ĉiam, kiam ili konsentis tion al mi. 
En ĉio tio estis freŝa, viva plezuro, kiun mi tie spertis por la 
unua fojo - plezuro ĉiam donanta similan guston pri sentoj 
kaj principoj. 
Mi amis la literaturon, kiun ili ŝatis kaj kiu ĝojigis ilin kaj 
kio ravis min; mi honoris, kion ili aprobis. Ili amis sian malproksime de la mondo kuŝantan hejmon. Ankaŭ mi trovis 
ĉarma la etan, malnovan, malaltan tegmenton, ĝiajn kradhavajn fenestrojn, ĝiajn dispecetigitajn murojn, la aleon kun 
malnovegaj abioj, kiuj ĉiuj staris oblikve pro la premado de 
la ventegoj venantaj de la montaro - mi trovis ĉarma la ĝardenon plena de ileksoj kaj taksusoj, kies plej fortaj floroj nur 
povis flori. Plename ili estis sindonaj al la ruĝa floranta eriko, 
en kies mezo kuŝis la loĝejo - al la profunda valo tra kiu kondukis la ŝtonhava vojo, preter ilian pordon, kaj kiu unue serpentiris inter montetoj kovritaj de filiko kaj poste inter la plej 
sovaĝaj paŝtejoj, kiuj limigas vastan erikejon aŭ grizan mar- 
ĉejon kun ĝiaj ŝafoj kaj malgrandaj ŝafidoj. Ili sin donis kun 
entuziasma amo al tiu de mi priskribita pejzaĝo. Kaj mi povis
kompreni la senton kaj ĝiajn veron kaj povon mi kapablis 
partopreni. Mi spertis la katenantan ĉarmon de la regiono. Mi 
plene sentis la sanktecon de ĝia soleco; miaj okuloj sin amuzis 
pro la konturoj de la montoj kaj valoj - pro la sovaĝaj koloroj per kiuj la musko kaj la erikej-rozoj kaj la flororiĉaj paŝ- 
tejoj kaj belegaj feliko-herbejo kaj granitaj rokrifoj plibeligis 
la montetojn kaj la ebenaĵojn. Ĉiuj tiuj detaloj estis al mi, kio 
ili estas al miaj samhejmanoj - same multaj puraj kaj dolĉaj 
fontoj de ĝojo. La akra vento kaj la malakra venteto; la krudaj kaj la alcionaj tagoj, la horoj de sunleviĝo kaj sunsubiro; 
la lunlumo kaj la nuboplenaj noktoj - ĉio tio influis je mi la 
saman altirforton en tiuj regionoj kiel je ili kaptis min per la 
sama sorĉo, kiu jam longe katenis ilin. 
Ankaŭ hejme ni plene harmoniis. Ili ambaŭ estis multe pli 
civilizitaj, kaj ili estis legintaj multe pli ol mi, sed diligente mi 
sekvis ilin sur la vojo de la scienco, kiun ili jam antaŭ mi 
ekiris. Mi avide legis la librojn, kiujn ili al mi pruntis kaj mi 
sentis la plej grandan ĝojon vespere priparoli kun ili, kion mi 
en la tago estis leginta. Iliaj pensoj adaptiĝis al miaj; ankaŭ mi 
samopiniis kun ili pri ĉio ajn - per malmultaj vortoj dirite: ni 
harmoniis plene en ĉio. 
Sed en nia trio estis unu kiu ĉefis. Nome Diana. Fizike ŝi 
treege superis min, ŝi estis bela, ŝi krome estis forta. Ŝia vivemo posedis abundon da energio kaj tian kapablon pri persistemo, ke mi miregis pri ili, krom tio ŝi superis mian komprenpovon. Kiam komenciĝis la vespero, mi kapablis paroli kelkan 
tempon, sed kiam pasis la unua fluo de mia parolo kaj mia 
vigleco, mi amis sidiĝi sur benketo ĉe la piedoj de Diana, meti 
mian kapon sur ŝiajn genuojn por alterne aŭskulti ŝin kaj Marian, dum ŝi funde klarigis la temon, kiun mi nur supraĵe estis
priparolinta. Diana proponis instrui la germanan lingvon al 
mi. Estis al mi ĝuo lerni de ŝi, mi vidis, ke ŝi estas bona instruistino kaj ke ŝi ŝatas la instruadon; ne pli malmulte mi ŝatis 
esti ŝia lernantino. Niaj karakteroj kvazaŭ unuiĝis kaj el tio 
rezultis reciproka amo. Ŝi eksciis, ke mi povas pentri: ĉiuj ŝiaj 
krajonoj kaj farbokesto estis al mia dispono. Mia lerteco en 
tiu arto, kiu estis pli granda ol ŝia, surprizis kaj ravis ŝin. 
Maria povis multajn horojn sidi por rigardi kiam mi estis 
pentranta; poste mi devas instrui sin kaj ŝi estis obea, inteligenta, diligenta lernantino. La tagoj pasis kiel horoj, kaj la 
semajnoj kiel tagoj. 
La intimeco, kiu tiel rapide kaj nature estiĝis inter liaj fratinoj kaj mi, ne sin etendis al sinjoro St. John. La kaŭzo de la 
malvarmo reganta inter li kaj mi venis de tio, ke nur malofte 
li estis hejme. La plej granda parto de lia tempo ŝajnis esti 
okupita de vizitoj ĉe malsanuloj kaj malriĉuloj de lia dise 
kuŝanta komunumo. 
Nek ventego nek malbona vetero ŝajnis ĝeni lin en tiuj pastraj ekskursoj. Tuj kiam estis pasintaj la horoj de liaj ĉiumatenaj studadoj, li kutimis - malgraŭ ĉia vetero - preni sian 
ĉapelon, kaj sekvata de Karlo, la maljuna hundo de la iama 
prefekto, lia patro, li ekiris sur sia vojo al sia misio de devo aŭ 
alio. Mi ne scias el kiu vidpunkto li rigardis ĝin. Kelkfoje, kiam 
la vetero estis tre malbela, liaj fratinoj faris al li kontraŭ-proponojn. Tiam li diris kun rideto, kiu estis pli multe solena ol 
gaja: 
"Se min povus deteni ventego aŭ kelkaj pluveroj de ĉi tiu 
facile plenumebla devo, kiaj tiam estus la preparoj antaŭ la 
estonto, kiu atendas min?"
La kutima respondo de la fratinoj al tiu demando estis ĝemo kaj kelkaj minutoj da malgajaj pripensadoj. 
Sed krom lia ofta foresto troviĝis ankoraŭ alia malhelpo 
kontraŭ nia reciproka amikeco: li havis rezervitan, abstraktan, eĉ zorgomeditantan karakteron. Malgraŭ siaj pastraj 
devoj kaj malgraŭ siaj senriproĉa vivmaniero kaj kutimoj, li 
tamen ne ŝajnis ĝui animpacon, tiun internan kontenton, kiu 
nepre estas la rekompenco de ĉiuj veraj kristanoj kaj energia 
homoĝojo. Ofte en vesperaj horoj sidante ĉe la fenestro kun 
pupitro kaj siaj paperaĵoj antaŭ si, li subite interrompis legadon aŭ skribadon, donante sin al Dio scias kiaj pripensoj, 
dum li sidis kun la mentono sur la manplato. Ofte oni povis 
legi en liaj kelkfoje ardantaj okuloj, ke tiuj pripensoj estas 
ekscitaj kaj malkvietaj. 
Krome mi pensas, ke la naturo ne oferis al li tiom da fontoj de plezuro kaj ravo kiel al liaj fratinoj. Nur unu fojon li 
parolis en mia ĉeesto pri la mirinda ĉarmo, kiun tiuj sovaĝaj 
montetoj efikis je li kaj pri la natura amo, kiun li sentis al la 
malluma tegmento kaj la muskokovritaj muroj, kiel li nomis 
sian hejmon. Sed la parolo per kiu li esprimis tian senton 
sonis pli multe kiel akra funebro ol decis al la enhavo de lia 
esprimo. Ankaŭ ĉiam ŝajnis al mi, kvazaŭ li vagas tra la erikejo kaj la marĉejo, ne pro iliaj kvietigantaj, konsolantaj silento kaj soleco tie sperteblaj. 
Ĉar li estis tre malkomunikema, pasis longa tempo antaŭ 
ol mi havis la okazon funde koni lian karakteron. Ne antaŭ ol 
mi aŭdis lin prediki en sia propra preĝejo en Morton, mi 
komprenis ion pri ĝia profundeco. Mi dezirus, ke mi povus 
priskribi ĉiujn tiujn predikojn, sed tio estas super mia potenco. Mi eĉ ne kapablas fidele rerakonti la impreson, kiun ili 
efikis je mi. 
Ĉiu prediko komenciĝis kviete kaj restis kvieta ĝis la fino 
pri parolado, tono kaj voĉo - sed profunde sentata tamen 
severe limigita fervoro baldaŭ montriĝis el ĉiuj liaj klare parolataj vortoj kaj influis lian nerveman paroladon. Tiel ĝi fari- 
ĝis potenca! La koro estis movata, la animo estis uzurpata de 
la forteco de la pastro - sed la aŭskultantoj ne estis kvietigataj. La tuton trairis stranga amareco, manko de konsolanta 
dolĉanimeco: rigidaj admonoj de kalvinaj doktrinoj - elektado, antaŭdestino, kondamno - ofte alternadis, kaj ĉiu rilato 
al ili sonis kiel verdikto. Kiam li finis, min ekregis nepriskribebla malĝojo, anstataŭ senti min pli bona, pli kvieta kaj 
refreŝiĝinta pro lia prediko; ĉar ŝajnis al mi - mi ne scias, ĉu 
aliaj aŭskultantoj spertis tion saman, - kvazaŭ la elokventeco, kiun mi aŭskultis, devenas de profundo, kie regas la mal- 
ĝoja surfundaĵo de la seniluziiĝo, kie furiozas turmentplenaj 
impulsoj de malkvietigitaj aspiroj kaj senfinaj penadoj. Mi 
estis certa, ke St. John, malgraŭ ĉasteco, fervoro kaj konscienceco, ankoraŭ ne trovis tiun dian pacon, kiu superas ĉiun 
prudenton; mi pensis, ke li ankaŭ ne trovis ĝin; mi kun mia 
sekreta, turmentanta ĉagreno pro mia ruinigita idealo - 
ĉagreno, pri kiu mi en la lasta tempo ne plu parolis, sed kiu 
tamen tute katenis min kaj kiu plene min regis. 
Intertempe pasis monato. Diana kaj Maria baldaŭ ree forlasos Moor House por reiri al tute alia vivo, kiu atendis ilin 
kiel guvernistinoj en granda urbo sude de Anglujo; kie ili servis fierajn, riĉajn familiojn, kiuj rigardis la guvernistinojn kiel 
ordinarajn servistinojn, tute ne konante aŭ serĉante iliajn
kapablojn kaj ŝatante ilin kiel la lertecon de sia kuiristino kaj 
la bonegan guston de siaj ĉambristinoj. 
Sinjoro St. John ankoraŭ ne parolis kun mi eĉ unu vorton 
pri la ofico, kiun li promesis havigi al mi; kaj tamen urĝis, ke 
mi elektu ion ajn. Iun matenon estante duopa kun li, mi kura- 
ĝis proksimiĝi al la fenestro de la familioĉambro, apud kiu 
staris liaj tablo, pupitro kaj seĝo kaj mi estis parolonta, kvankam mi ne sciis ankoraŭ kiel formuli mian demandon - ĉar 
estas ĉiam malfacile rompi la sinretenemon de tiaj karakteroj - kiam li liberigis min de tiu ŝarĝo, komencante mem la 
interparoladon. 
Li rigardis supren kiam li vidis; ke mi alproksimiĝas al li kaj 
demandis: 
"Vi dezirus direkti al mi demandon?" 
"Jes; mi dezirus scii, ĉu vi jam aŭdis pri ia ofico, kiun vi 
povus oferi al mi." 
"Jam antaŭ tri semajnoj mi trovis ion por vi; sed ĉar vi ŝajnis esti ĉi tie feliĉa kaj ĉar vi faris vin utila pro via ĉeestado, 
kiu plaĉis al ili, kaj ĉar ili tre ŝatas vin, mi opiniis pli bone ne 
ĝeni viajn reciprokajn komfortojn pli frue ol la baldaŭa forvojaĝo de miaj fratinoj necesigos tion." 
"Ili tamen forvojaĝos jam en tri tagoj," mi respondis. 
"Jes, kaj kiam ili forvojaĝos, mi reiros al la pastra domo en 
Morton. Hanna akompanos min kaj ĉi tiu logejo estos forlasita kaj ŝlosita. 
Mi atendis kelkajn momentojn esperante, ke li daŭrigos la 
komencitan temon; tamen ŝajnis, ke aliaj pensoj dronigis lin 
en subitan silentadon. Lia rigardo diris al mi, ke lia animo 
vagadis en malproksimaj regionoj for de mia afero. Mi do
estis devigita rekonduki ĝin al temo, kiu por mi estis pli interesa kaj grava. 
"Kaj kiu estis la ofico, kiun vi destinis al mi, sinjoro Rivers? 
Mi esperas, ke ĉi tiu prokrasto ne pligrandigis la penon certigi ĝin por mi?" 
"Ho ne, ĉar ĝi estas ofico pri kiu nur mi povas disponi, kaj 
kiun vi devos akcepti." 
Ree li eksilentis. Nur kontraŭvole li ŝajnis paroli plue. Mi 
estiĝis malpacienca. Kelkaj malkvietaj gestoj, tima, demanda 
rigardo, kiun mi direktis al li, klarigis al li pli klare miajn pensojn ol vortoj povus fari tion. 
"Vi ne bezonas rapidi aŭdi tion," li diris. "Sincere mi diru 
al vi, ke mia propono tute ne estas io dezirinda aŭ profitodona. Antaŭ ol mi klarigos tion plue, memoru, mi petas, mian 
diron, ke mia helpo estas kvazaŭ helpo de blindulo al lamulo. Mi estas malriĉa, ĉar mi estas certiĝinta, ke mia tuta hava- 
ĵo, post kiam mi pagis la ŝuldojn de mia patro, konsistos nur 
en ĉi tiu domaĉo, en la vico de tiuj senvaloraj abioj post ĝi kaj 
en malgranda marĉejo kun la taksusoj kaj ileksoj sur ĝi starantaj. Mi estas rekonata viro. Rivers estas malnova nomo; 
sed el la tri solaj posteuloj de tiu familio du gajnas sian malmolan vivopanon de dependeco inter fremduloj kaj la tria 
rigardas sin fremdulo en sia patrujo - ne nur dum ĉi tiu vivo, 
sed ankaŭ post la morto. Jes, kaj li kredas sin - estas devigita 
sin kredi - honorita de ĉi tiu sorto, kaj sopiris nur al la tago, 
en kiu la kruco de la disigo de ĉiuj karnaj, surteraj ligiloj estos 
metita sur liajn ŝultrojn, kaj la ĉefo de tiu batalanta preĝejo, 
kies plej maleminenta ano li estas, ordonos al li: ' Leviĝu kaj 
sekvu min!' " 
St. John diris ĉi tiujn parolojn en la sama tono, en kiu li
diris siajn predikojn; per kvieta, peza voĉo; kun vizaĝo, sur 
kiu aperis neniu koloro kaj kun ardanta rigardo. Li daŭrigis: 
"Kaj estante nur malriĉa kaj nekonata, mi povas oferi al vi 
nur nebrilan kaj malbone pagotan oficon. Vi povas eĉ rigardi ĝin kiel ion malestimatan. Ĉar mi vidas nun, ke viaj manieroj estas civilizitaj, kiel la mondo nomas tion. Via gusto kliniĝas al la idealo kaj via societo konsistis el bone edukitaj 
homoj - sed laŭ mia opinio senhonorigas neniu servo, kiu 
kunlaboras por plibonigi la homaron. Mi tial kredas, ke ju 
malpli profitodona kaj ju pli malzorgita estas la tereno, sur 
kiu la kristano estas elektita prizorgi sian kulturlaboron - des 
pli malgranda estas la ekspluata profito de lia laboro - sed 
des pli granda la honoro! Sub tiaj cirkonstancoj lia sorto estas 
tiu de pioniro: kaj la unuaj pioniroj de la evangelio estis la 
apostoloj - ilia gvidanto estis Jesuo Kristo, la Savinto mem." 
"Nu," mi demandis, kiam ree li eksilentis, "kial vi ne daŭrigas?" 
Li rigardis min antaŭ ol paroli plue; vere, li facile povis legi 
sur mia vizaĝo, kvazaŭ sur ĝiaj trajtoj estus presitaj vortoj de 
libro. La rezulton de lia ekzameno li parte esprimis per la jena 
respondo: 
"Mi kredas, ke vi akceptos la oficon, kaj ke vi konservos ĝin 
almenaŭ kelkan tempon; tamen ne por ĉiam, same kiel mi ne 
povus plenumi por ĉiam la kvietan kaj tro limigitan oficon de 
angla vilaĝa pastro; ĉar en via karaktero estas io, kio kontraŭ- 
batalas la trankvilon same kiel en mia, kvankam ĝi estas alispeca." 
"Klarigu tion," mi insistis, kiam ree li eksilentis. 
"Tion mi faros, kaj vi aŭdos, kiel mizera estas la ofero kaj 
kiel malgranda. Ĉar mia patro ne vivas plu, mi nun estas mia
propra mastro, tial mi ne restos plu longe en Morton. Eble mi 
forlasos la vilaĝon post paso de unu jaro; sed dum mia restado tie, mi streĉos miajn fortojn por favori kaj plibonigi ĝin. 
Kiam antaŭ du jaroj mi venis en Morton, ĝi ne havis lernejon; 
la infanoj de la malriĉuloj estis tute senigitaj de ĉiu espero 
leviĝi sociale kaj mense. Mi fondis lernejon por knaboj; nun 
mi intencas fondi duan por knabinoj. Tiucele mi luis konstruaĵon al kiu apartenas dometo kun du ĉambroj, utilantaj kiel 
loĝejo por la instruistino. La jara salajro estas tridek sterlingaj 
funtoj. La domo estas jam aranĝita tre simple, sed sufiĉe bone 
dank' al la boneco de fraŭlino Oliver, la sola filino de la ununura riĉa viro en mia komunumo. Tiu sinjoro Oliver estas la 
posedanto de kudril-fabrikejo, de altforno kaj de ferfandejo 
en la valo. La fraŭlino prizorgas la edukadon kaj la vestojn de 
orfinoj el la malriĉula laborejo, kondiĉe ke ŝi helpu la instruistinon en la mastrumada laboro kaj en la purigado de la lernejo kaj ĉambroj. Ĉu vi volas esti tiu instruistino?" 
Li faris la demandon abrupte. Ŝajne li atendis ekscititan aŭ 
almenaŭ malestiman rifuzon. Ne konante miajn pensojn kaj 
sentojn, kvankam divenante kelkajn el ili, li neeble povus scii, 
kiel al mi plaĉos tiu sorto. 
En vero, ĝi estis modesta - sed ĝi estis certa kaj precipe mi 
bezonis loĝejon; la ofico estis malfacila kaj streĉiga - sed 
kompare kun la sorto de guvernistino ĉe riĉuloj, ĝi estis sendependa. Kaj la timo antaŭ dependeco de fremduloj turmentegis mian animon kiel ardanta feraĵo. Ĝi ne estis malnobla - 
ne malinda - ne spirite humiliganta - mi do tuj decidis. 
"Mi dankas vin pro la propono, sinjoro Rivers, mi danke 
akceptas ĝin." 
"Sed vi bone komprenis min, ĉu ne?" li demandis. "Ĝi estas
vilaĝa lernejo; viaj lernantinoj estos nur malriĉaj knabinoj - 
infanoj de laboristoj - aŭ de farmistoj. Vi instruos al ili nur 
la trikadon, la kudradon, legadon, skribadon, kalkuladon - 
jen ĉio. Kion vi tie faros je viaj talentoj? Kion je la profundo 
de via animo - kion je viaj spertoj - viaj manieroj?" 
"Mi konservos ilin ĝis mi bezonos ilin. Ili ne perdiĝos tie." 
"Vi do scias, kion vi entreprenos?" 
"Tion mi scias." 
Li ekridetis; ne per amara aŭ malĝoja rideto, sed amike kaj 
kontente. 
"Kaj kiam vi komencos la plenumon de viaj devoj?" 
"Jam morgaŭ mi iros al la indikita loĝejo kaj en la komenco 
de la sekvanta semajno mi malfermos la lernejon, se tio pla- 
ĉas al vi." 
"Bone, tiel estu." 
Li leviĝis kaj iris tien kaj reen en la ĉambro. Poste li haltis 
kaj ree rigardis min. Li kapskuis. 
"Kion vi malaprobas, sinjoro Rivers?" mi demandis. 
"Vi ne longe loĝos en Morton; ne, ne!" 
"Kial? Kiun motivon vi havas, por diri tion?" 
"Mi legas tion en viaj okuloj; tiu ofico ne promesas ebenan, 
kvietan vivovojon." 
"Mi ne estas ambicia." 
Audinte tion li timiĝis, kaj li ripetis: "Ne, ambicia vi ne 
estas. Kio igis vin pensi pri ambicio? Kiu estas ambicia? Mi 
scias, ke mi estas tia. Sed kiel vi malkovris tion?" 
"Mi parolis nur pri mi mem." 
"Nu, se vi ne estas ambicia, tiam vi estas - -," li eksilentis. 
"Kio do?"
"Mi estis dironta ' pasia' sed eble vi komprenus malĝuste 
tiun vorton kaj ofendiĝus. Mi nur celis diri, ke homa simpatio kaj la amo de koro al koro, havas grandan potencon je vi. 
Mi estas certa, ke ne longe kontentigos vin pasigi vian liberan tempon en soleco kaj dediĉi viajn laborhorojn al monotona laboro, al kiu mankas ĉiu ĉarmo - same kiel mi ne povus esti kontenta," li aldonis emfaze," vivi ĉi tie meze de mar- 
ĉejo, ĉirkaŭita de montoj; mia karaktero, kiun Dio donis al mi, 
ne povas toleri tion; miaj kapabloj, donitaj de la ĉielo, estus 
paralizitaj kaj sen utilo. Vi nun aŭdas, kiel mi kontraŭparolas 
min mem. Mi, predikante kontenton kun simpla vivosorto, 
kaj eĉ aprobante la metiojn de arbohakisto kaj akvoĉerpisto 
en la servo de Dio - mi, lia sanktoleita servisto, mi preskaŭ 
furiozas en mia senripozeco. Ho! en ia ajn maniero naskiĝa 
inklino kaj principoj devas reamikiĝi." 
Li eliris la ĉambron. En ĉi tiu mallonga tempo mi pli bone 
konis lin ol en la tuta pasinta monato, kaj malgraŭ tio mi 
rompis al mi la kapon pri li. 
Ju pli proksimiĝis la tago en kiu Diana kaj Maria devos forlasi siajn fraton kaj hejmon, des pli silentaj kaj senparolaj ili 
estiĝis. Ambaŭ klopodis esti kiel kutime. Sed la ĉagreno, kontraŭ kiu ili devis batali estis tia, ke ĝi ne estis facile venkebla 
nek kaŝebla. Diana certigis, ke ĉi tiu disiĝo estos tre alia ol la 
antaŭaj. Rilate al St. John la disiĝo eble estos multjara, - eble 
por ĉiam. 
"Li oferos ĉion al siaj jam longe faritaj decidoj," ŝi diris, "al 
la ligiloj de la naturo kaj al ankoraŭ pli potencaj sentoj". Ŝi 
daŭrigis: "Jane, St. John aspektas kvieta; sed en lia animo 
furiozas brulanta, konsumanta febro. Vi rigardas lin kiel iun, 
kiu estas malsevera kaj milda - kaj tamen en multaj aferoj li
estas senkompata kiel la morto. Kaj kio estas la plej grava: mia 
konscienco apenaŭ konsentas al mi deteni lin de liaj severaj 
decidoj, ĉar vere, mi eĉ ne unu momenton povas riproĉi lin 
pro tio. Li estas vera - nobla - kristano - kaj malgraŭ tio ĝi 
rompas mian koron!" 
Kaj varmegaj larmoj kovris ŝiajn belajn okulojn. 
Maria klinis la kapon super sia laboro. 
"Ni ne havas plu nian patron; baldaŭ ni ne havos plu fraton kaj hejmon," ŝi diris mallaŭte. 
En tiu momento io okazis, kio kvazaŭ pruvis, ke neniu 
malfeliĉo venas sola. 
Legante leteron, St. John preteriris la fenestron kaj poste 
envenis. "Nia onklo John mortis," li diris. 
La du fratinoj ŝajnis esti konsternitaj, sed ili ne estis 
timiĝintaj nek teruritaj. La sciigo ŝajnis esti pli subita ol mal- 
ĝojiga. 
"Mortis?" ripetis Diana. 
"Jes." 
Ekzamene ŝi rigardis sian fraton. "Kaj kio poste?" ŝi 
demandis mallaŭte. 
"Kaj kio poste, Diana?" ripetis li, konservante la marmoran 
kvieton je la vizaĝo. 
"Kio poste? Nu, - nenio! Legu!" 
Li ĵetis al ŝi la leteron. Ŝi rapide legis ĝin kaj poste transdonis al Maria. Maria senparole tralegis ĝin kaj poste redonis al 
sia frato. Ĉiuj rigardis unu alian kaj ĉiuj tri ridetis - tio estis 
malĝoja, meditoplena rideto. 
"Amen! Ni havos ankoraŭ vivorimedojn," fine diris Diana. 
"Ĉiuokaze nia situacio ne estiĝas pli malbona, ol ĝi estis 
antaŭe," rimarkis Maria.
"Ĝi nur forte prezentas al nia animo la situacion, kia ĝi 
povus esti," diris sinjoro Rivers, "kaj montras vivan kontraston de tio, kio ĝi vere estas." 
Li faldis la leteron, metis ĝin en sian pupitron kaj ree eliris, la domon. 
Kelkajn minutojn neniu parolis. Poste Diana sin turnis al 
mi. 
"Jane, vi miros pro ni kaj niaj sekretoj," ŝi diris, "kaj rigardos, nin kiel malmolkorajn estaĵojn, ĉar ni montris ne pli 
grandan malĝojon pro la morto de tia proksima parenco, kia 
onklo estas. Sed ni neniam konis lin nek vidis. Li estis frato de 
nia patrino. Antaŭ multaj jaroj li kaj nia patro malpaciĝis kaj 
disiĝis. Laŭ lia konsilo nia patro riskis la plej grandan parton 
de sia havaĵo en spekulado, kiu ruinigis lin. Reciprokaj ripro- 
ĉoj inter ili estis la rezulto; ili kolere disiĝis kaj neniam 
repaciĝis. Mia onklo poste spekuladis en pli feliĉaj entreprenoj; ŝajnas, ke li gajnis posedaĵon da dudek mil sterlingaj funtoj. Li neniam edziĝis kaj ne havis parencojn krom ni kaj unu 
alia persono, kiu al li tute ne estas pli parenca ol ni. Mia patro 
ĉiam opiniis, ke li plibonigas sian eraron postlasante al ni sian 
posedaĵon. Sed ĉi tiu letero sciigas al ni, ke li postlasis ĉion al 
tiu alia persono escepte de tridek sterlingaj funtoj, kiuj devas 
esti dividataj inter St. John, Diana kaj Maria Rivers por aĉeti 
tri funebroringojn. Kompreneble li havis la rajton disponi 
sian monon laŭplaĉe, sed tia sciigo ĵetas dummomentan 
malbonhumoron sur nian animon. Maria kaj mi rigardus nin 
riĉaj, se li estus postlasinta al ni po mil funtoj; kaj por St. John 
tia sumo estus grandvalora pro la bonfaroj, kiujn li povus fari 
per ĝi."
Post tiu klarigo ni silentis pri tiu temo kaj neniu, nek sinjoro Rivers nek liaj fratinoj parolis plu pri ĝi. 
La morgaŭan tagon mi transloĝiĝis de Marsh End al Morton. Unu tagon poste Diana kaj Maria vojaĝis al la malproksima B-. Unu semajnon poste sinjoro Rivers kaj Hannah iris 
al la pastrejo - - kaj la malnova domo kuŝis forlasita.
Ĉapitro XXXI. 
Mia hejmo - se fine mi trovus hejmon - estas kabano: 
malgranda spaco kun blanke kalkŝmiritaj vandoj, kaj 
planko surŝutita per sablo; sur ĝi staras kvar kolorigitaj seĝoj, 
tablo, horloĝo, ŝranko kun tri teleroj kaj pladoj kaj tepoto kun 
apartenaĵo el Delfta fajenco. Super la teretaĝo estas ĉambro 
egale vasta kun litostablo el abia ligno kaj komodo sufiĉe 
granda por enmeti miajn mizerajn vestaĵojn, kiujn iom kompletigis miaj noblanimaj amikoj. 
Estas vespero. Kun oranĝo kiel rekompenco, mi ĵus foririgis la malgrandan orfinon, kiu servas al mi kiel servistino. Mi 
sidas sola apud la kameno. Hodiaŭ matene la vilaĝa lernejo 
estis malfermita. Mi havas dudek lernantinojn. Nur tri el ili 
scias legi; ne unu scias skribi aŭ kalkuli. Iuj scias triki, sed tre 
malmultaj kapablas iom kudri. Ili ĉiuj parolas la krudan dialekton de la regiono kaj en la unuaj tagoj ni nur malbone 
komprenos nin reciproke. Kelkaj el ili estas same senedukaj, 
krudaj, malobeemaj kiel nesciaj; kontraŭe aliaj estas cedemaj, 
obeemaj kaj montras grandan lernemon kaj havas talenton, 
kio faras al mi plezuron. Mi ne forgesu, ke ĉi tiuj mizere vestitaj vilaĝ-knabinoj estas el karno kaj sango, kiel la markotoj 
de la plej noblaj familioj, kaj ke la ĝermoj de la naturdotitaj 
supereco, kleriĝo, inteligenteco, animbono eble same bone 
kaŝiĝas en iliaj koroj kiel en tiuj de la plej alte-naskiĝintoj. 
Estos mia devo disvolvi tiujn ĝermojn; sendube ĉi tiu konscience elektita ofico donos al mi kontentigon kaj ĝuon. Multan ĝojon mi ne atendas de la vivo, kuŝanta antaŭ mi; sed mi 
sukcesos treni mian ekzistadon de unu tago al alia, kiam mi 
hardas mian animon kaj streĉas miajn fortojn kiel eble plej 
multe. 
Ĉu mi estis tre ĝoja, kontenta en la horoj, kiujn mi pasigis 
hodiaŭ matene kaj hodiaŭ posttagmeze en la nuda, modesta lerneja ĉambro? Se mi ne volas trompi min mem, tiam mi 
devas repondi: Ne, ĉar iagrade mi estis senkonsola. Mi sentis min - ho idiotino - humiligita. Mi demandis al mi, ĉu mi 
ne faris paŝon, kiu malaltigas min en la homa societo, anstataŭ altigas. Mi estis tiel malforta, ke mi esti skandalita pro la 
mizera kaj kruda de ĉio, kion mi vidis kaj aŭdis ĉirkaŭ mi. Sed 
pro tiu sento mi ne volas malami aŭ malestimi min: mi scias, 
ke tio estis granda maljustaĵo - kaj tio estas jam longa paŝo 
al pliboniĝo; mi batalos por venki ĝin. Mi esperas, ke morgaŭ 
mi plene regu ĝin; kaj en malmultaj semajnoj tiaj sentoj malaperos el mia koro. Eble post malmultaj monatoj kontento 
jam prenos la lokon de la naŭzo, kiam mi vidos progresojn ĉe 
miaj lernantinoj kaj ŝanĝon al pli bono. 
Intertempe mi volas adresi al mi demandon: Kio estas pli 
bona? - esti cedinta al la tento, esti aŭskultinta al la pasio; ne 
esti peninta, ne esti kontraŭbatalinta, sed trafi en silkan kaptilon, inter la floroj, kiuj kovras ĝin kaj esti endormiĝinta tie; 
vekiĝi en suda klimato meze de luksa belega vilao; vivi en 
Francujo kiel la amatino de sinjoro Rochester; esti freneza 
pro amo dum parto de mia ekzistado, ĉar kelkan tempon li 
estus aminta min, ho, tre certe, li estus adorinta min! Li estis 
aminta min - neniu homo iam amos min kiel li min amis. 
Neniam plu mi spertos la dolĉan honoradon, montritan ordinare al beleco, juneco - ĉar antaŭ nenies okuloj mi ree aperos naturdotita de tiuj ĉarmoj. Li amis min - li estis flera pro 
mi - tion faros plu neniu viro! 
Sed kien vagas miaj pensoj kaj kion mi diras? Antaŭ ĉio - 
kion mi sentas? Ĉu estas pli bone, demandas mi, esti la sklavino en la paradizo de malsaĝulo en ia suda lando - esti kaptita de la febro de la feliĉego - kaj tuj poste droni en la plej 
amaraj larmoj, kiujn verŝigos honto kaj konsciencriproĉoj - 
aŭ esti libera kaj honesta en freŝa monthava regiono plenumante la oficon de lerneja instruistino en saniga loko de Anglujo? 
Jes. Nun mi sentas, ke mi prave agis, tenante min severe al 
leĝo kaj principoj kaj neniigante kaj sufokante la frenezajn 
inspirojn de malbona momento. Dio inspiris al mi la ĝustan 
elekton! Mi dankis Lin pro la bona gvidado! 
Kiam miaj meditadoj en la krepusko atingis tiun lokon, mi 
iris al mia pordo kaj rigardis la sun-malleviĝon en la aŭtuna 
tago, la kvietajn paŝtejojn antaŭ mia loĝejo, kiu kun la lernejo 
kuŝis duonan mejlon de la vilaĝo. La birdoj kantis sian lastan 
kanton: 
"La aero estis milda, la ros' balsamo." 
Tiel rigardante eksteren, mi sentis min feliĉa kaj malgraŭ 
tio tute mirigita tuj poste vidi min ploranta - kaj kial? Pro la 
sorto, kiu disigis min de mia sinjoro kaj mastro, kiun mi 
neniam revidos plu; - pro la ĉagreno de la senespero kaj la 
fatala kolero - la sekvoj de mia forkuro, - kiuj eble kondukos lin for de la vojo de la justo, tro malproksimen por povi 
esperi finan reiron. Pensante pri tio, mi forturnis mian 
vizaĝon de la ĉarma vespera ĉielo kaj de la soleca valo de
Morton; mi diras: soleca, ĉar sur tiu parto de la valo staris eĉ 
ne unu konstruaĵo, krom la preĝejo kaj la pastrejo kaj ankaŭ 
tiuj estis tute kovritaj sub la ombroriĉaj arboj. En la malproksimo tre fore oni vidis la tegmenton de Vale Hall, kie loĝas la 
riĉa sinjoro Oliver kun sia filino. Mi metis la manon super la 
okulojn kaj apogis per la kapo al la ŝtona muro, ĉirkaŭanta la 
pordon; sed baldaŭ mallaŭta bruo ĉe la pordego, tra kiu oni 
povis iri el mia malgranda ĝardeno en la antaŭ ĝi kuŝantan 
paŝtejon, igis min ree supren rigardi. Hundo - la aĝa Karlo, 
la ĉashundo de sinjoro Rivers, mi rekonis ĝin ĉe la unua rigardo - puŝis per la nazo la pordegon, kaj sinjoro St. John apogis sin al ĝi per la falditaj brakoj. Li sulkigis la frunton kaj 
grave, malbonhumore li rigardis min. 
Mi invitis lin eniri. 
"Ne, mi ne povas; mi portas al vi paketon, kiun miaj fratinoj postlasis por vi. Mi kredas, ke ĝi enhavas pentraĵ-keston, 
penikojn kaj paperon." 
Mi iris al li por ricevi ilin; ĝi estis al mi bonvena donaco. 
Irante al li, li ekzamenis mian vizaĝon, ŝajne li faris tion severe kaj malmilde; sendube ĝi monfris ankoraŭ tre klarajn postesignojn de ĵus verŝitaj larmoj. 
"Ĉu vi trovis la laboron de via unua tago pli malfacila ol vi 
atendis?" li demandis. 
"Ho ne, kontraŭe; mi kredas, ke mi tre bone akordiĝos kun 
miaj lernantinoj." 
"Sed eble via komforto - via loĝejo - viaj mebloj - ĉu ili 
respondis al viaj atendoj? - Ili ja estas tre mizeraj; sed -" 
Mi interrompis lin. 
"Mia loĝejo estas pura kaj ĝi povas kontraŭstari malbonan 
veteron; miaj mebloj estas komfortaj kaj sufiĉe bonaj. Ĉio,
kion mi vidas, faris min danka, ne malĝoja. Mi ne estas tia 
malsaĝulino, ke mi povus malĝoji pro manko de tapiŝo, sofo, 
arĝentaj pladoj; krome - antaŭ kvin semajnoj mi posedis 
tute nenion - mi estis elpelitino, almozulino, senhejmulino 
sur la landvojo - nun mi havas amikojn - hejmon - oficon. 
Mi miregas pro la bono de Dio, pro la grandanimeco de miaj 
amikoj; la mildeco de mia sorto. Mi bedaŭras nenion - mi 
priploras nenion." 
"Ĉu vi ne sentas la solecon kiel premadon? La malgranda 
domo tie malantaŭ vi estas ja malluma kaj malplena." 
"Apenaŭ mi havis la tempon ĝoji pro la sento de trankvilo, kiel do mi estus malpacienca pro la premado de la soleco." 
"Nu, bone. Mi esperas, ke vi ankaŭ sentos la kontenton, 
kiun esprimas viaj respondoj. Ĉiuokaze via prudento diros al 
vi, ke estas ankoraŭ tre frue por cedi al la timo de la edzino 
de Lot. Mi tute ne scias, kion vi forlasis, antaŭ ol mi konatiĝis 
kun vi; sed mi konsilas al vi kontraŭstari ĉiun tenton, kiu 
povus instigi vin rigardi reen. Plenumu sen hezitoj la devojn 
de via nuna ofico, almenaŭ dum kelkaj monatoj." 
"Tion mi intencas fari," mi respondis. 
St. John parolis plue: 
"Estas malfacila tasko regi niajn inklinojn kaj kontraŭlabori niajn denaskitajn pasiojn. Sed la sperto instruis al mi, ke ni 
kapablas tion. Dio donis al ni ian povon krei nian propran 
sorton; kaj se niaj fortoj deziras la plifortiĝon, kiun ili ne 
povas akiri - se nia volo sin direktas al vojo, kiun ni ne laŭiru 
- tiam ni ne bezonos morti pro malsato, nek halti en senespero: tiam ni devas elekti alian nutraĵon por nia animo, same 
nutra kiel tiu, kiun ni deziris ĝui - kaj eble pli puran kaj pli 
sanigan; kaj por niaj aventuraj piedoj ni trabatu al ni vojon,
same rektan kaj same larĝan kiel tiu, kiun la sorto baris al ni 
- kvankam ĝi eble estas pli malglata kaj pli penplena. 
"Antaŭ unu jaro ankaŭ mi mem sentis min nedireble 
mizera, kredante, ke mi faris eraron, dedicinte min al eklezia 
profesio; ĝiaj unuformaj devoj tedis min ĝismorte. Mi pasie 
aspiris la laborplenan vivon de la mondo - mi aspiris la ekscitajn penadojn de literatura kariero - la profesion de artisto, de aŭtoro, de oratoro; ĉion alian, sed ne tiun de pastro; 
jes, sub la surpliso de subpastro batis la koro de politikulo, de 
soldato; mi aspiris famon; mi amis la famon, eĉ deziregis 
povon. Mi pripensis. Mia vivo estis tiel mizera, ke nepre 
ŝanĝiĝo devis akazi, alie mi mortus. Post longa tempo de mallumo kaj batalo la helpo kaj la liberiĝo venis. Mia tro limigita ekzistado subite plivastiĝis je ebeno sen limoj - miaj kapabloj ekaŭdis vokon de la ĉielo, ke mi streĉu ĉiujn miajn 
fortojn, la flugiloj de miaj kapabloj sin etendu, por ke mi levi- 
ĝu super la vidvasto. Dio estis elektinta por mi mision, kies 
plenumado bezonis la taŭgecon kaj la forton, la elokventecon 
kaj la kuraĝon, la plej bonajn proprecojn de soldato, diplomato kaj oratoro: ĉar ĉiuj ĉi tiuj ecoj koncentriĝas en bona misiisto. 
"Mi decidis fariĝi misiisto. De tiu tempo mia animstato 
ŝanĝiĝis; la katenoj rompiĝis kaj postlasis de la mallibereco 
nenion krom la dolorplenan ofend-sentemon, kiun nur la 
tempo kapablas kuraci. Mia patro kontraŭstaris mian decidon; sed post lia morto restas al mi plu neniu malhelpo por 
kontraŭbatali. Kiam miaj aferoj estos aranĝitaj, kiam posteulo 
estos trovita en mia loko, kiam kelkaj sentoaferoj, tio estas: 
aferoj tuŝantaj mian koron, estos neniigita - lasta batalo 
kontraŭ homa malforteco, en kiu mi certe venkos, ĉar mi
ĵuris, ke mi venkos - tiam mi por ĉiam forlasos Eŭropon kaj 
iros al la oriento." 
Ĉion ĉi li diris per sia karakteriza, obtuza kaj tamen patosa voĉo. Kiam li eksilentis, li ne rigardis min, sed la kuŝiĝintan 
sunon, kiu ankaŭ atentigis min. Ni ambaŭ estis turnintaj la 
dorson al la piedvojo, kondukanta de la kamparo al mia ĝardeneto. Ni ne estis aŭdintaj paŝojn sur la herbokovrita vojo; 
la rivereto, murmurante, serpentumante tra la valo, estis la 
sola brueto en la regiono en ĉi tiu horo. Sekve ne estis mirige, ke ni timiĝis, kiam pura gaja voĉo, klara kiel arĝenta 
sonorilo, kriis: 
"Bonan vesperon, sinjoro Rivers. Kaj bonan vesperon, Karlo. Via hundo pli rapide rekonas siajn amikojn ol vi, sinjoro; 
ĝi jam levis la orelojn kaj movetis la voston, kiam mi estis ĉe 
la plej malproksima fino de la paŝtejo, kaj vi ankoraŭ ĉiam 
turnas al mi la dorson, sinjoro." 
Estis vere. Kvankam sinjoro Rivers timiĝis ĉe la unuaj el 
tiuj belsonaj vortoj, kvazaŭ fulmotondro subite disŝiris la 
nubojn super lia kapo, li staris ankoraŭ tie, kiam la tuta frazo estis parolita, en la sama teniĝo, en kiu la parolantino estis 
surprizinta lin - dum li apogis sin per la brako al la pordego kaj lia vizaĝo estis turnita okcidenten. Fine li sin turnis, 
kvazaŭ kun mezurita malrapideco. Estis al mi, kvazaŭ ĉarma 
vizio aperis je lia flanko. Apenaŭ tri futojn malproksime de li 
staris blank-vestita figuro - juna, belega knabino kun graciaj 
rondaj konturoj; kaj kiam ŝi, kliniĝinte al Karlo por karesi ĝin, 
ree leviĝis kaj flankenŝovis longan vualon, ŝi montris florantan vizaĝon perfekte belan. La esprimo "perfekte belan" estas 
forta esprimo, sed mi ne reprenos ĝin, ankaŭ mi ne pravigos 
ĝin. La vizaĝtrajtoj estis tiel dolĉaj kaj mildaj, kiel la moderigita klimato iam skulptis ilin. La koloroj tiel rozoruĝaj kaj lilioblankaj, kiel iam ili brilis sub ĉi tiu nuboplena ĉielo, en ĉi 
tiuj malseketaj ventoj, en ĉi tiu okazo pravigas la signifon: 
"perfekte belan". Neniu ĉarmo mankis, neniu manko estis 
videbla; la juna knabino havis molajn kaj regulajn vizaĝtrajtojn; la okuloj estis plenaj de tiaj formo kaj koloro, kiajn oni 
vidis nur sur pentraĵoj belegaj, ili estis grandaj kaj malhelaj 
kaj la rigardo estis malkaŝa; la longaj, dikaj okulharoj, kiuj 
aldonis al la belaj okuloj tian mildan ĉarmon, la kvazaŭ pentritaj brovoj, kiuj igis la okulojn tiel klaraj kaj brilaj, la blanka pura frunto, kiu plibeligis la esprimon de la vizaĝo kaj kiu 
tiel pligrandigis ĝian kvieton, la vangoj, ovalaj, freŝaj kaj molaj, la lipoj same freŝaj, ruĝaj, sanaspektaj kaj milde formitaj, 
la brilantaj kvazaŭ perlodentoj sen ia makuleto, la eta mentono kun la ŝercema kavaĵo, la ornamaj dikaj harplektaĵoj - 
per unu vorto ĉio, kio povas formi perfektan belegecon, 
kolektiĝis sur ŝia vizaĝo. Mi estis mirigita, kiam mi rigardis al 
tiu belega figuro; mi tutkore admiris sin. Okulŝajne la naturo 
kreis ŝin en sia plej brila kaprico; kaj forgesinte donaci al ŝi 
sian kutiman duonpatrinan parton, ŝi ornamis sian favoratinon per la malavareco de avino. 
Kaj kion St. John Rivers opiniis pri ĉi tiu anĝelo en homa 
formo? Estis tre nature, ke mi adresis al mi tiun demandon, 
vidante kiel li sin turnis al ŝi kaj kiel li ŝin alrigardis; kaj same 
nature mi serĉis la respondon al tiu demando sur lia vizaĝo. 
Li jam estis forturninta la okulojn de la perlo kaj alrigardis 
modestan tufon da amarantoj, florantan apud la pordego. 
"Ĉarma vespero estas, sed estas tro malfrue por vi esti tute 
sola ekstere," li diris, piedpremante la neĝe blankajn kapetojn 
de la dormantaj floroj.
"Ho, mi revenis nur hodiaŭ posttagmeze de S-," (ŝi nomis 
grandan urbon je ĉirkaŭ dudek mejla distanco). "Mia patro 
diris al mi, ke vi jam malfermis vian lernejon, kaj ke jam 
alvenis la nova instruistino; tial post la tetrinkado mi surmetis 
la ĉapelon kaj eniris la valon por rigardi. Ĉu ŝi estas la nova 
instruistino?" Dirante tion, ŝi fingre montris al mi. 
"Jes, ŝi estas," diris St. John. 
"Ĉu vi kredas, ke Morton plaĉos al vi?" ŝi demandis kun 
milda kaj simpla naiveco pri tono kaj voĉo, kiu estis ĉarma 
kvankam iom infana. 
"Mi sendube esperas tion; ĉar mi havas multajn kaŭzojn 
esperi tion." 
"Ĉu vi trovis viajn lernantinojn tiel atentemaj, kiel vi atendis?" 
"Absolute." 
"Kaj via dometo plaĉas al vi?" 
"Treege." 
"Ĉu mi belete aranĝis ĝin?" 
"Vere tre belete." 
"Kaj ĉu mi faris bonan elekton, kiam mi faris Alice Wood 
via servistino?" 
"Vi vere bone trafis. Ŝi estas tre lernema kaj laborema." 
Kaj tiu estas, mi pensis, fraŭlino Oliver, la heredontino; 
same riĉa pro la donacoj de Fortuno kiel pro tiuj de la Naturo! 
Kiu feliĉa konstelacio de la astroj prezidis do ĉe ŝia naskiĝo? 
"Mi kelkfoje venos al vi por helpi vin en via instruado," 
parolis ŝi plue. "Tio estos por mi variado, se mi tiam kaj tiam 
povos viziti vin, kaj mi amas la variadon. Ho, sinjoro Rivers, 
mi estis dum mia restado en S- tiel ĝoja kaj petola. Hieraŭ 
vespere aŭ pli bone dirite la pasintan nokton mi dancis ĝis la
dua horo. Dum la tumultetoj la regimento de - estas lokita 
tie; kaj la oficiroj estas la plej amindaj homoj en la mondo; ili 
metas en la ombron ĉiujn viajn junajn tondilakrigistojn kaj 
tranĉilvendistojn." 
Al mi ŝajnis, ke la malsupra lipo de sinjoro St. John ŝoviĝis 
antaŭen dum momento kaj ke la supra lipo iom retiriĝis, ĉar 
lia buŝo aspektis tre kunpremita, kaj la malsupra parto de lia 
vizaĝo estis tre gravmiena, kiam la ridanta knabino sciigis al 
li tion. Poste li levis la okulojn kaj fikse rigardis ŝin. Tiu rigardo estis penetranta, neamika kaj tre signifodona. Ŝi respondis per dua ridado, kaj la ridado bonege harmoniis kun ŝiaj 
juneco, rozoj, kavetaĵo kaj ardantaj okuloj. 
Kiam li staris tie tiel senparola kaj grava, ŝi denove komencis karesi Karlon. "La kompatinda Karlo amas min," ŝi diris. "Ĝi ne estas severa kaj fremda al siaj amikoj, kaj se ĝi povus paroli, ĝi ne silentadus." 
Kiam ŝi karesis la kapon de la hundo, kaj sin klinis kun 
denaskita ĉarmo antaŭ ĝia juna, severa mastro, mi vidis, ke 
purpura koloro kovris la vizaĝon de tiu mastro. Mi vidis, ke 
subita fajro fandis la malmolecon de liaj okuloj kaj ke tie eklumis neregebla emocio. Tiel ruĝiĝinta kaj emociita, li kiel viro 
aspektis same bele kiel ŝi kiel virino. Lia brusto leviĝis, sed 
nur unu solan fojon, kvazaŭ lia koro, tedita pro la despota 
devigo, plivastiĝis kontraŭ lia volo kaj faris senesperan penon 
por liberiĝi. Sed li regis sin kiel decidita rajdisto regus sian 
obstine stariĝintan ĉevalon. Nek per unu movo, nek per unu 
vorto li respondis ŝian delikatan cedemon. 
"Mia patro plendas pro tio, ke vi vizitas nin neniam plu," 
parolis plue fraŭlino Oliver, rigardante supren. "Vi estiĝis 
fremdulo en Vale Hall. Hodiaŭ vespere li estas tute sola hejme kaj li ne sentas sin bone. Ĉu vi volas iri kun mi por viziti 
lin?" 
"Estas jam tro mafrue por ĝeni sinjoron Oliver ankoraŭ 
nun," respondis St. John. 
"Jam tro malfrue! Sed mi certigas al vi, ke tute ne estas tro 
malfrue. Ĝuste en ĉi tiu horo li plej multe bezonas vizitanton. 
La ferfabrikejoj estas nun fermitaj kaj li ripozas post siaj aferoj. Tial, sinjoro Rivers, mi petas vin, iru kun mi! Kial do vi 
estas tiel retenema, tiel terure grava?" 
Ŝi mem daŭrigis post mallonga tempo: 
"Ho, mi tute ne pensas pri tio, ke mi estas tiel senpensa kaj 
distrita! Pardonu min!" Ŝi skuis sian belan kapon kvazaŭ ŝi 
estus terurita pro si mem. "Mi tute ne pensis pri tio, ke vi 
havas sufiĉajn motivojn por ne meti atenton al mia stulta 
babilado. Diana kaj Maria forlasis vin; Moor House estas ŝlosita, kaj vi estas tute sola. Mi kore kompatas vin. Venu kun mi 
por viziti mian patron." 
"Ne hodiaŭ vespere, fraŭlino Rosamond, ne hodiaŭ vespere." Sinjoro St. John parolis preskaŭ kiel aŭtomato. Nur li 
mem sciis, kiel malfacile estis al li malakcepti la peton. 
"Nu, ĉar vi estas tiel nekurbiĝema, mi forlasos vin, ĉar mi 
ne kuraĝos forresti pli longe. La roso komencas jam fali. Bonan nokton!" 
Ŝi etendis al li la manon. Li tuŝetis ĝin. "Bonan nokton!" 
ripetis li per voĉo, kiu sonis kel eĥo. Ŝi estis forironta, sed tuj 
posterevenis. 
"Ĉu vi ne sentas vin tute bone?" ŝi demandis. Prave ŝi faris 
tiun demandon, ĉar lia vizaĝo estis pala kiel ŝia vestaĵo. 
"Tute bone," certigis li kaj kun mansaluto li malproksimi- 
ĝis de la pordego. Ŝi iris en la direkto al unu flanko, li al la alia.
Ŝi turnis sin dufoje por postrigardi lin, kiam ŝi kiel feino malsupreniris la kamparon al la valo; li eĉ ne unu fojon rerigardis, kiam li per longaj, firmaj paŝoj sin direktis al la pastrohejmo. 
Ĉi tiu vidaĵo de sufero kaj ofero de aliulo deturnis miajn 
pensojn for de la pripensoj pri mi mem. Diana Rivers estis 
nominta sian fraton "senkompata kiel la morto". Ŝi ne estis 
troiginta.
Ĉapitro XXXII. 
Mi plenumis mian taskon en la vilaĝa lernejo kiel eble 
plej fidele kaj bone. En la komenco tiu laboro vere 
estis malfacila. Malgraŭ ĉiuj miaj penoj pasis longa tempo 
antaŭ ol mi povis kompreni la dialekton de miaj lernantinoj. 
Ili estis tute malkleraj, ĉiuj iliaj kapabloj ŝajnis dormi nevekitaj kaj ĉe la unua rigardo ĉiuj estis same stultaj. Sed baldaŭ mi 
rimarkis mian eraron. Same kiel inter la civilizitoj, ankaŭ inter 
miaj lernantinoj estis diferenco; kaj kiam mi pli bone konatiĝis kun ili kaj ili kun mi, tiu diferenco montriĝis pli kaj pli 
rapide. Post kiam malaperis ilia miro pri mi, pri mia lingvo, 
pri miaj ordonoj kaj agmanieroj, mi vidis je mia plej granda 
miro, kiel kelkaj el ĉi tiuj mallertaj kun malfermita buŝo rigardantaj kamparidinoj disvolviĝis je lertaj, saĝaj knabinoj. Iuj el 
ili eĉ fariĝis komplezemaj kaj amindaj; kaj mi rimarkis inter 
ili pli ol unu ekzemplon de natura, denaska ĝentilo kaj eĉ de 
memestimo. Tiuj bonegaj kapabloj naskis miajn miron kaj 
koran simpation. Kaj tiuj knabinoj baldaŭ laboris kun plezuro, ili ne malpuriĝis kaj regule studis siajn taskojn; ili adapti- 
ĝis al kvietaj kaj ordaj manieroj. En kelkaj okazoj la rapideco de iliaj progresoj estis eĉ miriga kaj pri tio mi sentis honestan, feliĉan fieron; krome mi baldaŭ spertis personan bonvolon al kelkaj el la plej bonaj knabinoj, kaj reciproke ili amis 
min. Inter miaj lernantinoj estis filinoj de farmistoj, preskaŭ 
plenkreskulinoj. Ĉi tiuj jam sciis legi, skribi kaj kudri, kaj al ili
mi instruis la unuajn elementojn de la gramatiko, geografio, 
historio kaj la delikatajn specojn de kudraĵo. Mi trovis inter 
la knabinoj kelkajn kun estimindaj karakteroj - karakteroj, 
kiuj sopiris je scienco kaj kiuj kapablis kompreni ĝin. Kun ili 
mi pasigis multajn agrablajn vesperojn en iliaj propraj hejmoj. Ĉe tiuj okazoj la gepatroj - la gefarmistoj - superŝarĝis 
min per siaj atentoj. Kun ĝojo mi akceptis tiun simplan koran 
afablecon, kaj per estimo kaj komplezo mi repagis ĝin. Tiu 
repago tamen ofte estis doloriga al ilia sento, ĉar ili eble ne 
kutimiĝis al ĝi kvankam ĝi estis al ili utila; dum ĝi levis ilin en 
iliaj prapraj okuloj, ĝi instigis ilin igi sin indaj al la estimplena 
traktado, kiun mi montris al ili. 
Mi sentis, ke mi farigis la favoratino de mia ĉirkaŭaĵo. Kiam 
mi eliris, mi aŭdis de ĉiuj flankoj amikajn salutojn kaj ĉie oni 
ridetante diris bonvenon al mi. Vivi meze de ĝenerala estimo, 
eĉ se tiu estimo venas nur de simplaj laboristoj, similas la 
senton "sidi en sunbrilo, kvieta, dolĉa sunbrilo"; puraj, kvietigantaj sentoj ĝermas kaj floras sub la vivigantaj radioj. En 
tiu periodo de mia vivo mia koro ŝvelis multe pli ofte pro 
dankemo, ol ĝi estus malĝojinta; kaj tamen, mia kara leganto, se mi devas diri ĉion al vi, meze de tiu kvieta, utila ekzisto - post kiam mi senbrue kaj kontente estis pasiginta la 
tagon en honesta klopodo inter miaj lernantinoj, kaj la vesperon per desegnado kaj legado - mi nokte ofte havis 
strangajn sonĝojn: multkolorajn, ekscitajn malkvietigantajn 
sonĝojn - dum kiuj mi renkontis sinjoron Rochester en 
stranga ĉirkaŭaĵo plena de aventuroj, inter teruraj danĝeroj 
kaj romantikaj epizodoj kaj ĉiam en momento, kiam 
komenciĝis ia decidanta krizo; kaj tiam ripetiĝis kun sia tuta 
unua forto, kun sia tuta unua fajro la sento, kvazaŭ mi kuŝus
en liaj brakoj, aŭdante lian voĉon kaj vidante lian rigardon, 
tuŝante liajn manon kaj vangon, amante lin kaj esti de li 
amata - kaj per tio ripetiĝis la espero povi pasigi tutan mian 
vivon ĉe lia flanko. Kaj poste mi vekiĝis. Tiam mi memoris, 
kie mi estas kaj kia estas mia situacio. Mi leviĝis tremante. Kaj 
la kvieta, malluma nokto vidis la tremadojn de mia senespero, aŭdis la plendojn de la pasio. La sekvintan matenon precize je la naŭa horo mi ree estis en mia lernejo por instrui kaj 
tiam mi estis kvieta, preparita por la gravaj devoj de la tago. 
Rosamond plenumis sian promeson viziti min. Ŝia vizito 
en la lernejo ordinare okazis en la tempo de ŝia matenrajdado. Ŝi kutimis rajdi ĝis la pordo de la lernejo kaj post ŝi sekvis livree vestita servisto ankaŭ surĉevale. Apenaŭ oni povas 
imagi pli amindan estaĵon ol ŝia aperaĵo en tiu malhele ruĝa 
rajdvesto, kun la amazono-ĉapeleto el nigra veluro, kiu gracie estis lokita sur ŝiaj longaj harbukloj pendantaj laŭlonge de 
ŝiaj vangoj kaj ŝultroj. Tiel ŝi eniris la simplan lernejon kaj 
kvazaŭ ŝvebis tien kaj reen inter la vicoj de duone blindigitaj 
vilaĝinfanoj. Plej ofte ŝi aperis, kiam sinjoro Rivers instruis la 
kateĥismon. Mi timis, ke la okuloj de la belega vizitantino 
dolore traboros la koron de la juna pastro. Ŝajnis kvazaŭ ia 
instinkto sciigis al li ŝian eniron, eĉ kiam li ne vidis ŝin per la 
okuloj. Kiam li rigardis en la kontraŭa direkto de la pordo, tra 
kiu ŝi eniris, liajn vangojn kovris hela ruĝo, kaj liaj trajtoj san- 
ĝiĝis nepriskribeble, kvankam li faris sian eblon por kontraŭ- 
batali tiun ŝanĝon. 
Kompreneble ŝi konsciis pri sia povo kaj li ne kaŝis tion al 
ŝi, ĉar tion li ne kapablis. Malgraŭ lia kristana stoiko, liaj 
manoj tremis, liaj okuloj flamis, kiam ŝi iris al li kaj parolis 
kun li, dum ŝi gaje kaj eĉ karese ridetis al li. Li ŝajnis diri per
sia malgaja, decidita rigardo, kvankam li ne elparolis tion: 
"Mi amas vin kaj mi scias, ke vi min amas. Miaj lipoj restas 
mutaj, ne ĉar mi dubas pri la sekvo. Mi kredas, ke vi akceptus mian koron. Sed ĉi tiu koro kuŝas jam sur sankta altaro, 
la oferflamo jam brulas. Baldaŭ ĝi estos plu nenio krom la 
cindro de la oferaĵo." 
Tiam ŝi koleretis kiel koleranta infano; melankolieta nubo 
tiam malheligis ŝian radiantan viglon. Rapide ŝi retiris sian 
manon el lia kaj kolere sin deturnis de li, dum li restis staranta kiel heroo kaj martiro samtempe. Sen dubo li volus doni 
ĉion, se li povus sekvi aŭ reen voki ŝin, kiam ŝi forturnis sin 
de li en tiu maniero; sed li ne volis cedi eĉ unu atomon de sia 
atendado pri la ĉielo; li ne volis oferi eĉ unu solan esperon je 
la vera eterna paradizo por la elizeo de ilia amo. Krome li ne 
povis ĉeni en la malvastaj limoj de unu pasio ĉion, kion li 
havis en sia karaktero; tio estis neebla al la revanto, la poeto, 
la pastro. Li ne povis - li ne volis - cedi sian sovaĝan misioterenon al la belegaj salonoj kaj la paco de Vale Hall. Ĉion ĉi 
mi eksciis de li mem per enrompo, kiun mi, malgraŭ lia sinretenemo, havis la kuraĝon fari en sian konfidon. 
Fraŭlino Oliver jam ofte faris al mi la honoron per siaj vizitoj en mia loĝejo. Mi konatiĝis kun ŝia tuta karaktero, kiu ne 
havis sekretojn nek ŝajnigojn. Ŝi estis koketa sed ne sensenta, ordonema sed ne malnoble egoista. De ŝia naskiĝo oni 
estis dorlotinta sed ne tute malboniginta ŝin. Ŝi estis trorapidema sed bonhumora; vantema (sed ŝi ne estis kulpa en tio, 
ĉar ĉiu rigardo en la spegulo montris al ŝi tian superfluon da 
ĉarmo) sed ne afektema; ŝi estis malavara, tute sen tia petolkuraĝo, kiun ordinare granda riĉeco akompanas; originala; 
sufiĉe inteligenta; gaja, vivoplena kaj senpensema; koncize
dirite, ŝi estis ĉarma eĉ en la okuloj de indiferenta observantino, kia mi estis; sed ŝi ne estis tre interesa aŭ speciale impona. Ŝia karaktero tro diferencis de tiuj de la du fratinoj de St. 
John. Tamen mi ne amis ŝin pli malmulte ol mian lernantinon 
Adèle; nur la diferenco estis, ke pli kora inklino naskiĝis por 
la infano, kiun mi gardis kaj instruis, ol por plenkreskulino, 
posedanta la samajn kvalitojn. Subita kaprico ŝati min estis 
reginta ŝin. Ŝi diris, ke mi similas al sinjoro Rivers (sed, tiel ŝi 
parolis plue, tute ne tiel bela, kvankam mi estas ankaŭ malgranda beleta persono; sed li estas anĝelo). Tamen laŭ ŝia opinio mi estis bona, saĝa, decidema kaj karakterenergia kiel li. 
Laŭ ŝia opinio mi estis lusus naturae, fenomena vilaĝinstruistino; ŝi estis certa pri tio, ke mia vivohistorio, se oni konus 
ĝin, taŭgus kiel modelo por la plej bela romano. 
En unu vespero, en sia kutima, senpripensa kaj infana scivolemo, traserĉante la ŝrankon kaj la tirkeston de la tablo en 
mia kuirejo, ŝi por la unua fojo vidis du francajn librojn, unu 
volumon de la verkoj de Schiller, germanajn gramatikon kaj 
vortaron, poste mian desegnan ilaron kaj kelkajn skizojn, unu 
krajone desegnitan kapon de malgranda anĝelsimila knabino, kaj diversajn desegnaĵojn laŭ la naturo, kiujn mi antaŭe 
faris en la valo de Morton kaj sur la ĉirkaŭkuŝantaj marĉejoj. 
Unue ŝi estis muta pro mirego, poste kvazaŭ elektrita de ravego. Ŝi demandis: Ĉu mi faris tiujn desegnaĵojn; ĉu mi konas 
la francan kaj la germanan lingvojn? Kaj ŝi diris plue: "Kia 
trezoro, kia mirindaĵo vi do estas! Vi desegnas pli bone ol mia 
instruisto de la instituto de S-. Ĉu vi volas fari skizon de mi, 
por ke mi montru ĝin al mia patro?" 
"Kun plezuro," mi respondis kaj mi sentis ion de artista 
ravo, povante desegni tian perfektan kaj brilan modelon. Ŝi
estis vestita per malhele bruna robo el silko; ŝiaj brakoj kaj 
nuko estis nudaj; ŝia sola ornamaĵo estis la kaŝtan-brunaj harplektaĵoj, kiuj pendis libere kaj nature gracie trans ŝiaj ŝultroj. 
Mi prenis folion de bela kartono kaj zorge desegnis la konturojn. Mi ĝojis desegni ŝin per koloroj, kaj ĉar jam krepuskiĝis, mi petis ŝin reveni ankoraŭ fojon por pozi antaŭ mi. 
Al sia patro ŝi rakontis pri mi tiajn mirindaĵojn, ke sinjoro 
Oliver akompanis ŝin en la sekvinta vespero. Li estis alta, 
grizhara viro kun masivaj vizaĝesprimoj kaj jam mezaĝa. Ĉe 
lia flanko la aminda filino aspektis kiel belega floro apud prujne griza turo. Li ŝajnis silentema, eble ankaŭ fiera viro; sed 
al mi li estis bona kaj amika. La skizo de la portreto de Rosamond tre plaĉis al li; li diris, ke mi faru el ĝi pretan portreton. Ankaŭ li deziris, ke la sekvontan tagon mi venu en Vale 
Hall por pasigi tie la vesperon. 
Mi iris tien. Ĝi estis vasta, bela konstruaĵo, kiu plene montris la riĉecon de la posedanto. Dum la tuta tempo de mia vizito Rosamond estis plena de ĝojo kaj amindeco. Ŝia patro estis 
amika kaj kiam post la tetrinkado li komencis interparoli kun 
mi, li sciigis al mi per fortaj esprimoj sian kontenton pri ĉio, 
kion mi jam faris en Morton. Li nur timis, ke mi estas tro 
bona por tiu ofico kaj ke baldaŭ mi interŝanĝos ĝin por pli 
bona. 
"Vere," kriis Rosamond, "ŝi estas sufiĉe kompetenta por 
plenumi la oficon de guvernistino ĉe eminenta familio." 
Mi pensis tamen, ke plej volonte mi restos, kie mi estis, ol 
iri al eminenta familio ie en la lando. Sinjoro Oliver parolis pri 
sinjoro Rivers kaj pri ties tuta familio kun la plej granda 
estimo. Li diris, ke ĝi estas la plej malnova en la tuta ĉirkaŭaĵo, ke la praavoj de la familio estis tre riĉaj, ke tuta Morton antaŭe apartenis al ĝi kaj ke li opinias, ke la sola restinto de tiu familio nur povis kaj decis aspiri la manon de filino 
de la plej eminenta familio. Estas bedaŭrinde, li diris plue, ke 
tiel bela kaj talenthava juna viro havas la intencon fariĝi misiisto; ĉar tio estas forfuŝi riĉan, valorplenan vivon. Ŝajnis do, 
ke la patro ne kontraŭstarus la edziĝon de St. John kun Rosamond. Sinjoro Oliver do rigardis la bonan devenon, la malnovan nomon kaj la pian oficon de la juna pastro kiel sufiĉan 
kompenson por la manko de kapitalo. 
Estis la kvina de novembro kaj ripoztago. Post kiam mia 
malgranda servistino helpis min purigi la domon, ŝi foriris, 
tre feliĉa per la penco, kiun mi al ŝi donis por ŝia servado. Ĉio 
ĉirkaŭ mi estis brilante pura kiel spegulo - la planko estis 
frotpurigita, la fajrejo polurita. Mi estis bele vestinta min kaj 
antaŭ mi estis la posttagmezo, kiun mi povos pasigi laŭplaĉe. 
Traduko de kelkaj paĝoj de la germana literaturo postulis 
de mi tutan horon. Poste mi prenis mian paletron kaj miajn 
krajonojn kaj komencis fini la miniaturbildon de Rosamond 
Oliver. La kapo estis jam finita; nur la fundo kaj la ombrumo 
de drapiraĵo mankis; iom da karmino devis ankoraŭ esti metita sur la belformajn lipojn tie kaj alie, la haroj ne sufiĉe ondis 
- pli malhela nuanco devis ankoraŭ reliefigi la okulharojn 
sub la blueta palpebro. Mi estis profundiĝinta en la plenumo 
de tiuj belaj detaloj, kiam post mallonga, laŭta frapado mia 
pordo malfermiĝis kaj St. John Rivers eniris. 
"Mi venas por vidi, kiel vi pasigas vian ripoz-tagon," li diris. 
"Vi ne profundiĝis en pensoj, mi esperas? Nu, tio estas bona. 
Vi ne sentos vin soleca, kiam vi pentras. Vi vidas, ke mi malfidas vin ankoraŭ, kvankam ĝis nun vi kondutis mirinde 
kuraĝe. Kaj mi kunportis por vi ĉi tiun libron por la vesperaj
horoj." Dirinte tion, li metis sur la tablon ĵus aperintan libron 
- poemon de tiaj geniaj produktoj, kiaj al la publiko tiel ofte 
estis oferataj en tiuj tagoj de la ora epoko pri moderna literaturo. Sed kuraĝon! Mi ne volas malĝoji aŭ plendi. Mi scias, 
ke la poezio ankoraŭ ne mortis, ke la genio ankoraŭ ne estas 
perdita, kaj la mamono ankoraŭ ne regas ĝin; ĝi ne povas 
kateni nek mortigi la poezion - iun tagon ree ĝia ĉeesto certigos ĝian liberecon kaj ĝian povon. Potenca anĝelo, kiu tie 
supre en la ĉielo trovis vian certecon! Vi ridetas kiam malicaj 
animoj triumfas, kaj malfortaj ploras pro via neniigo. Ĉu la 
poezio estas neniigita? Ĉu la genio estas ekzilita? Ho ne! mezkvalito, la envio ne flustru al vi tiajn pensojn! Ne! ili ne nur 
vivas, sed ili regas! ili liberigas! Kaj sen ilia dia enfluo, kiu ĉien 
enpenetras, vi estus en la infero - en la infero de via propra 
malnobleco! 
Dum fervore mi foliumis la libron (ĝi estis Marmion de 
Walter Scott) St. John sin klinis por ekzamenrigardi mian 
desegnaĵon. Subite lia longa figuro rektiĝis supren - sed li 
diris nenion. Mi rigardis lin: li evitis mian rigardon. Mi bone 
konis liajn pensojn kaj povis klare legi en lia koro; en ĉi tiu 
momento mi sentis min pli kvieta kaj pli malvarma ol li, kaj 
tial superis lin, kaj subite kaptis min la deziro montri al li ion 
ĝentilan, se mi povus. 
"Malgraŭ liaj firmeco kaj memregado li metas sur sin tro 
pezan ŝarĝon," mi pensis, "li subpremas ĉiun senton, ĉiun 
doloron - li esprimas, konfesas, sciigas nenion. Mi estas certa pri tio, ke kelka parolado pri tiu ĉarma Rosamond, kiun, 
laŭ sia kredo, li ne povas edziĝi, faros al li bonon. Mi volas devigi lin paroli." 
Unue mi diris: "Sidiĝu, sinjoro Rivers."
Sed kiel ĉiam li respondis, ke li ne povos resti. 
"Bone," mi diris enpense al mi, "restu staranta se tio pla- 
ĉas al vi, sed mi decidis, ke vi ne foriru tiel rapide, ĉar la 
soleco estas al vi same malbona, kiel al mi. Mi tamen volas 
klopodi, ĉu mi ne povos malkovri la sekretan risorton de via 
konfido kaj la malfermaĵon de ĉi tiu marmora brusto, tra kiu 
mi povus engutigi guton de simpatia balzamo." 
"Ĉu la portreto estas simila?" mi demandis kvazaŭ senintence. 
"Ĉu simila... al kiu? Mi ne rigardis ĝin tre atente." 
"Ho jes, vi rigardis ĝin atente, sinjoro Rivers." 
Li ektimis pro mia subita kaj eksterordinara abrupteco kaj 
mirigite rigardis min dum mi pensis: Ho, tiu malvarmo viaflanke tute ne timigos min; mi decidis iri pluen ankoraŭ; kaj 
mi daŭrigis: "Vi atente rigardis tiun bildon, sed volonte mi 
konsentas, ke vi ree ĝin rigardu," kaj mi ekstaris, prezentante ĝin al li. 
"Ĝi estas desegnita bildo," li diris, "la koloro estas tre klara kaj korekte farita." 
"Jes, jes. Ĉion tion mi scias. Sed kion vi opinias pri la simileco? Al kiu ĝi estas simila?" 
Post mallonga hezito li respondis: "Al fraŭlino Oliver, mi 
supozas?" 
"Kompreneble. Kaj tial, sinjoro, por rekompenci vin, ĉar vi 
tiel bone divenis, mi volas desegni por vi trafe similan kopiaĵon, kondiĉe, ke tia donaco estu al vi agrabla. Mi tamen ne 
volas forfuŝi miajn tempon kaj penon por laboro, kiu havas 
por vi nenian valoron." Li daŭrigis rigardi la pentraĵon; ju pli 
longe li ĝin rigardis, despli firme li ĝin tenis en la mano kaj 
des pli li ŝajnis aspiri ĝin.
"Ĝi estas simila," murmuris li, "ĝi estas tre simila al ŝi! La 
okuloj mirinde similas; la koloro, la nuancoj kaj la vizaĝesprimo estas belegaj, tute perfektaj! La tuto kvazaŭ ridetas!" 
"Ĉu vi sentos konsolon aŭ ofendon posedi similan portreton? Diru tion al mi. Kiam vi estos en Madagaskaro aŭ en 
Hindujo, ĉu tiam ĝia posedo konsolos vin; aŭ ĉu ĝi inspiros 
al vi memorojn, kiuj povus nur kaŭzi al vi ĉagrenon kaj senkuraĝon?" 
Li rigardis supren. Li rigardis min, nedecidite, ekscitite; 
poste li denove fiksis la okulojn sur la portreton, dirante: 
"Certe mi volonte posedus ĝin. Sed alia demando estas, ĉu 
tio estus saĝa kaj konsilinda." 
Estante certa pri tio, ke Rosamond vere lin amis, kaj ke ŝia 
patro ne kontraŭstarus ilian geedziĝon, mi estis decidinta 
favori tion. 
Ŝajnis al mi, ke, se li iam estus la posedanto de la granda 
riĉaĵo de sinjoro Oliver, li povus fari same tiom da bono en la 
ĉirkaŭaĵo, kiel ie ajn malproksime en la mondo, kie lia genio 
forvelkus sub tropika suno kaj liaj fortoj fine elĉerpiĝus. Kaj 
estante certa pri tio, mi respondis: 
"Kiom mi komprenas la cirkonstancojn, estus pli saĝe kaj 
pli konsilinde kunpreni la originalon." 
Intertempe li estis sidiĝinta; li estis metinta la portreton 
antaŭ sin sur la tablon, kaj dum li ripozigis la kapon en 
ambaŭ manoj li rigardis ĝin per amplenaj okuloj. Mi subite 
rimarkis, ke mia kuraĝa teniĝo ne ofendis nek kolerigis lin. Mi 
eĉ rimarkis, ke li sentis kvazaŭ ĝojon, kvazaŭ neesperitan sen- 
ŝarĝigon, ke oni senkaŝe parolis al li pri io, kion li ĝis nun 
rigardis kiel netuŝebla. Retenemaj homoj ofte pli bezonas 
malkaŝajn priparolojn pri siaj ĉagrenoj kaj sentoj, ol la komunikemaj. Reale la plej severa stoikulo estas ja nur homo; kaj 
ofte estas plej granda bonfaro, kiun oni povas montri al li, 
kiam oni kuraĝe kaj bonvole penetras la "silenteman maron" 
de lia animo. 
"Ŝi amas vin, pri tio mi estas certa," mi diris, starante post 
lia seĝo, "kaj ŝia patro estimas vin. Krom tio, ŝi estas aminda 
knabino - iom senpripensema; sed vi sola ja havus sufiĉan 
pripenson por ŝi kaj vi kune. Vi devas edziĝi kun ŝi." 
"Ĉu ŝi amas min?" li demandis. 
"Certe. Vin ŝi amas pli multe ol iun alian. Ŝi ĉiam parolas 
pri vi; ne estas temo, kiu estas tiel kara al ŝi, aŭ kiun ŝi tuŝas 
tiel ofte." 
"Estas tre bonfare aŭdi tion," li diris, "tre bonfare. Mi petas parolu plue en tiu maniero ankoraŭ kvaronhoron." Kaj 
vere li tiris la horloĝon el sia poŝo kaj metis ĝin sur la tablon 
por mezuri la tempon. 
"Sed al kio utilos daŭrigi," mi demandis, "se vi tiel sidas kaj 
eble preparas feran pugnobaton kiel kontraŭdiron aŭ forĝas 
novan ĉenon por kateni vian kompatindan koron?" 
"Ne imagu tiajn terurajn aferojn. Pli volonte pensu, ke mi 
cedas kaj degelas, ĉar tion mi nun vere faras. Surtera amo 
penetras kiel freŝa fonto en mian animon kaj per sia dolĉa 
murmurado superakvas la tutan terenon, kiun mi preparis 
tiel zorgoplene kaj tiel diligente kulturis per la semo de bonaj 
intencoj kaj memforgesado. Kaj nun kvazaŭ fluo de ĉiela nektaro superakvas ĉion tion - la junaj ĝermoj estas dronigataj, 
dolĉa veneno putrigas ilin. Nun mi vidas min sur divano en 
Vale Hall; antaŭ la piedoj de mia fianĉino Rosamond Oliver, 
ŝi parolas al mi per sia melodia voĉo - rigardas malsupren al 
mi per tiuj okuloj, kiujn vi tiel simile pentris - ridetas al mi
per tiuj koral-similaj lipoj. Ŝi apartenas al mi - mi apartenas 
al ŝi - ĉi tiu surtera vivo, ĉi tiu mondo sufiĉas al mi! Silentu! 
silentu! diru nenion - mia koro estas plena de feliĉego - 
miaj sentoj estas ravitaj, - lasu preteriri ĉi tiun kvaronhoron 
en paco." 
Mi obeis lin. La horloĝo tik-takis plue. Li spiris rapide kaj 
mallaŭte. Senparole mi staris ĉe lia flanko. En tiu senparoleco la kvaronhoro pasis. Poste li ŝovis la horloĝon en la poŝon, 
metis la portreton sur la tablon, sin levis kaj staris antaŭ la 
kameno. 
"Nu," li diris, "ĉi tiu mallonga momento estis dediĉita al la 
fantazio kaj al la iluzio. Mi premis mian vangon al la brusto 
de la tento kaj kurbigis mian dorson libervole sub ĝia jugo de 
floroj; mi gustumis je ĝia pokalo. La kapkuseno brulis; la vino 
estis al mi amara; ilia promeso estas konkava - kaj falsa ilia 
ofero - ĉion tion mi scias kaj vidas." 
Mirigita mi rigardis lin. 
"Estas strange," parolis li plue, "ke mi, kiu tiel senlime kaj 
sovaĝe kaj eĉ kun la tuta fajro de unua pasio ŝin amas, ĉar si 
estas senfine belega kaj ĉarma - tamen samtempe kaj klare 
konscias, ke ŝi ne estus al mi taŭga edzino; ke ŝi ne estas la 
vivokunulino, kiun mi bezonas; mi scias, ke mi spertus tion 
jam en la unua jaro de nia geedziĝo, ankaŭ mi scias, ke post 
la feliĉego unuajara sekvus la pento de tuta longa vivo." 
"Vere, tio estas stranga!" mi kriis ne povante reteni tiun 
krion de mirego. 
"Dum io en mi estas influebla je ŝiaj belegeco kaj aliaj 
avantaĝoj," li diris plue, "io alia en mi estas ofendata pro ŝiaj 
mankoj. Tiuj lastaj estas tiaj, ke ŝi ne povus simpatii kun mi 
en ĉio, kion mi aspiras - ke ŝi eĉ en unu afero de mi entreprenota ne povus helpi min. Ĉu ŝi povus esti suferantino, 
laborantino kaj virina apostolo - ĉu si povus esti la edzino de 
misiisto? Ne, ne, ne!" 
"Sed vi ja ne bezonas fariĝi misiisto! Tiun intencon vi ja 
povus forlasi." 
"Kion!?... Forlasi mian oficon? Mian grandan laboron!? La 
fundamenton, kiun mi sur la tero faris por loĝejo en la ĉielo? 
Forlasi mian esperon aparteni estonte al la nombro de tiuj, 
kiuj forŝutis de si ĉiun ambicion pro la pli granda idealo esti 
pliboniginta la homaron - esti portinta scion en la regnon de 
la nesciado - esti metinta pacon anstataŭ militon - elekti 
liberecon anstataŭ servuton - religion anstataŭ superstiĉon 
- esperon je la eterna vivo anstataŭ timon antaŭ la infero? 
Ĉion tion mi forlasu!!? Ĉio tio estas al mi pli kara ol la sango 
en miaj vejnoj. Ĝi estas tio, por kio mi vivas!" 
Post longa silentado mi diris: "Kaj fraŭlino Oliver? Ĉu ŝia 
ĉagreno kaj ŝia seniluziiĝo estas al vi nenio?" 
"Fraŭlino Oliver estas ĉiam ĉirkaŭata de amantoj kaj flatantoj. En malpli ol unu monato mia bildo estos forviŝita el 
ŝia koro, ŝi forgesos pri mi kaj sendube edziniĝos kun viro, 
kiu kapablos fari ŝin pli feliĉa ol mi iam povus." 
"Vi parolas tre saĝe kaj kviete; sed vi suferas en ĉi tiu batalado. Vi forvelkas." 
"Ne, se eble mi ŝajne iom forvelkas, tion kaŭzas la timo 
antaŭ mia estonto, kiu estas tiel malcerta - tion kaŭzas la 
malkvieto, pro la ĉiam daŭranta prokrastado de mia forvoja- 
ĝo. Nur hodiaŭ matene mi ricevis la sciigon, ke la posteulo, 
kies alvenon mi jam longe atendis, povos anstataŭi min nur 
post tri monatoj. Post tiuj tri monatoj sekvos eble ankoraŭ tri 
aliaj."
"Vi tremas kaj ruĝiĝas tuj kiam fraŭlino Oliver eniras la 
lernejan ĉambron." 
Ree esprimo de mirego montriĝis sur lia vizaĝo. Li ne estis 
kredinta, ke virino povus tiel paroli al viro. Rilate al mi, mi 
sentis min tre hejmece dum tiaj interparoloj. Mi ne povis 
kontentigi min kun la interrilato de fortaj, diskretaj, sentemaj 
karakteroj ne nur de viroj, sed ankaŭ de virinoj, antaŭ ol mi 
transiris la eksteraĵojn de la konvencia sinretenemo kaj la sojlon de la fido, kaj antaŭ ol mi konkeris lokon en la pli profunda kerno de ilia koro. 
"Vi estas originala," li diris, "kaj tute ne timema. Io kuraga 
kaŝiĝas en via spirito kaj io penetranta en viaj okuloj. Sed permesu, ke mi certigu al vi, ke vi parte juĝas malbone pri miaj 
sentoj. Vi opinias ilin pli profundaj kaj pli potencaj ol ili vere 
estas. Vi atribuas al mi pli grandan parton da simpatio ol 
reale mi povas pretendi. Kiam mi ruĝiĝas aŭ tremetas antaŭ 
fraŭlino Oliver, tiam mi ne kompatas min mem. Mi malestimas tian malfortecon. Mi scias, ke ŝi estas malnobla; rilate al 
mi ĉio estas nur febro de la karno kaj vere ne tremeto de la 
animo, tion mi certigas al vi. Mia animo estas fortika kiel ŝtonego, kiu havas sian fundamenton en la plej profundo de 
furiozanta maro. Rigardu en mi tiun, kiu vere mi estas - 
malvarma, rigida viro!" 
Mi ridetis nekredeme. 
"Vi konkeris perforte mian fidon," parolis li plue, "kaj nun 
mi estas tute je via dispono. Senigite de la sangmakulita vesto, 
per kiu la kristaneco kovras la homajn malfortecojn kaj mankojn, mi estas nur rigida, malvarma, ambicia viro. El ĉiuj sentoj, nur la Amo, kiun la naturo metis en nian koron, daŭre 
regas min. Ne la sento, sed la prudento estas mia gvidanto.
Mia ambicio estas senlima; mia sopiro, supreniri pli alte, fari 
pli multon ol aliaj homoj, estas nesatigebla. Mi estimas la 
suferadon, la persistadon, la diligenton, la talenton, ĉar ili 
estas la rimedoj, per kiuj la homoj atingas altajn celojn kaj 
supreniras al kapturnigantaj altecoj. Mi rigardis vian karieron 
kun intereso, ĉar mi opinias, ke vi estas ekzemplo de diligenta, ordema, energia virino: ne ĉar mi profunde kompatas je 
tio, kion vi spertis aŭ kion vi suferas ankoraŭ riun." 
"Vi povus prezenti vin kiel idolanan filozofon," mi diris. 
"Ne. Inter mi kaj diistaj filozofoj estas diferenco: mi kredas, 
kaj mi kredas je la evangelio. Via epiteto estis falsa. Mi ne 
estas idolana, sed kristana filozofo - sekvanto de la sekto de 
Jesuo. Kiel lia lernanto, mi akceptis lian puran, favorkoran, 
mildan doktrinon. Mi batalas por ĝi. Mi ĵuris disvastigi ĝin. 
Jam en mia juneco mi dediĉis min al la religio kaj ĝi plinobligis miajn denaskajn kvalitojn: el la malgranda ĝermo de 
la natura amo ĝi faris la grandan ombroriĉan arbon de amo 
al la homoj. El la sovaĝa, eltenpova radiko de homa honesteco ĝi maturigis la veran senton de la dia justeco. El la ambicio, akirigi al mi povon kaj famon, ĝi formis la ambicion disvastigi la regnon de mia Sinjoro kaj konkeri venkon por la 
standardo de la kruco. Tiom multe la religio faris por mi. La 
originalajn talentojn ĝi plej bone uzis; ĝi ĉirkaŭtranĉis kaj plinobligis la naturon. Sed ĝi ne povis ekstermi la naturon; kaj 
ĝi ne povas esti ekstermata, ĝis ĉi tiu morteblulo estos metinta sur sin la veston de senmorteco." 
Dirinte tion, li prenis sian ĉapelon, kiu kuŝis sur tablo flanke de mia paletro. Ankoraŭ unu fojon li rigardis la portreton. 
"Vere ŝi estas aminda," murmuris li: "ŝi rajte portas la 
nomon rozo de la mondo!"
"Kaj ĉu mi pentru duan por vi?" 
"Cui bono?1 - Ne!" 
Poste li ŝovis sur la pentraĵon la folion de papero, sur kiu 
ordinare kuŝis mia mano, kiam mi estis desegnanta, por ne 
malpurigi la portreton. Estas al mi neeble diri, kion li subite 
vidis sur tiu folio da papero. 
Sed lia rigardo vidis ion. Li tiris ĝin al si; li atente rigardis 
la randon kaj direktis al mi siajn okulojn kun esprimo stranga, nedireble stranga kaj al mi tute nekomprenebla. Liaj okuloj ŝajnis trabori mian korpon, mian vizaĝon, miajn vestojn; 
ili trafis min rapide kiel fulmo. Liaj lipoj malfermiĝis kvazaŭ 
por paroli; sed li subpremis la dirotan frazon, kiu ajn ĝi estos. 
"Kio estas al vi?" mi demandis. 
"Nenio, tute nenio," sonis la respondo, kaj dum li remetis 
la folion sur la portreton, mi vidis, ke li kaŝe deŝiris peceton 
de la rando. Ĝi malaperis en lian ganton; kaj kun rapida kapsaluto sekvata de "bonan vesperon" li iris for. 
"Nu," mi kriis, "tio superas ĉion, kion mi ĝis nun spertis pri 
li." 
Mi ekzamenis la folion, sed povis rimarki nenion eksterordinaran krom kelkaj malhelaj farbomakuletoj sur loko, kie mi 
provis la koloron de miaj penikoj. Mi cerbumis kelkajn minutojn pro la sekreto; sed trovante ĝin neklarigebla kaj estante 
certa, ke ĝi neeble estas io grava, mi rezignis kaj baldaŭ ne 
pensis plu pri ĝi. 
1  cui bono? = pro kio? kiacele?
Ĉapitro XXXIII. 
Ekneĝis, kiam sinjoro St. John foriris kaj la neĝado daŭris 
la tutan nokton. En la sekvinta tago akra vento alportis 
freŝan, blindigan neĝfaladon; je krepuska tempo la valo estis 
plena de neĝo kaj preskaŭ netrairebla. Mi estis ferminta la 
fenestrokovrilojn, metinta maton antaŭ la pordon por malhelpi la neĝon penetri en la ĉambron, ordiginta la fajron kaj 
sidinte preskaŭ tutan horon antaŭ la kameno kaj aŭskultinte dume la muĝadon de la ventego, mi bruligis kandelon, prenis "Marmion" el la librobreto kaj komencis legi. 
Baldaŭ mi ne aŭdis plu la ventegon pro la muziko de la 
poemo. 
Mi aŭdis bruon kaj pensis, ke la vento skuas la pordon. Sed 
estis St. John, kiu reen ŝovis la riglilon kaj venis al mi tra la 
ventego kaj la preskaŭ nepenetrebla mallumo. Li staris antaŭ 
mi. La mantelo ĉirkaŭanta lian altan figuron estis blanka kaj 
glacikovrita kiel glaciejo. Mi estis konsternita; mi ja tute ne 
atendis vizitanton el la neĝkovrita vilaĝo. 
"Ĉu malbonaj sciigoj?" mi demandis. "Ĉu okazis akcidento?" 
"Ne. Kiel facile vi do teruriĝas!" li respondis, demetante 
sian mantelon kaj pendigante ĝin sur la pordon, al kiu li tute 
kviete relokis la protektantan maton, kiu ĉe lia eniro estis for- 
ŝovita de sia loko. Poste li piedobatis la neĝon de la botoj.
"Mi neĝmalpurigas vian plankon," li diris, "sed ĉi tiun 
solan fojon vi pardonu tion al mi." 
Li proksimiĝis al la fenestro kaj varmigante la manojn 
antaŭ la fajro li rimarkis: "Estis malfacila laboro reveni ĉi tien, 
tion mi povas certigi. Mi trafis ĝis la brusto en neĝamaso; 
feliĉe la neĝo estas ankoraŭ tre mola." 
"Sed kial do vi venas al mi?" mi diris, ne povante reteni 
tiun demandon. 
"Ne estas gastame demandi ion tian al vizitanto; sed ĉar vi 
demandas, mi respondos: mi revenis nur por iom interbabili kun vi. Fine miaj mutaj libroj kaj malplena ĉambro tedas 
min. Krome de post hieraŭ min regas la scivolo de homo, al 
kiu oni rakontis la duonon de historio kaj malpacience mi 
atendas nun la finon." 
Li sidiĝis. Mi memoris lian strangan konduton de la pasinta tago kaj vere timis, ke lia prudento estis tuŝita de malsaneto. Tamen se li estus iom freneziĝinta, lia frenezo estis tre 
silenta kaj sendanĝera por aliuloj. Neniam antaŭe lia bela kaj 
kvazaŭ el marmoro ĉizita vizaĝo tiel impresis al mi kiel nun, 
ĉar li estis ŝovinta siajn malsekajn harojn for de la frunto kaj 
la lumo de la kameno falanta sur lian palan frunton kaj same 
palajn vangojn klare montris la sulkojn, kiujn la ĉagreno kaj 
la zorgo jam metis sur ilin. Mi silentis, atendante, ke li diros 
al mi ion saĝan. Sed li metis la mentonon sur la manon kaj la 
fingron sur la buŝon - li pensis. Mi rimarkis, ke lia mano 
estas same pala kaj maldikiĝinta kiel lia vizaĝo. Nekonata kaj 
apenaŭ komencanta sento de kompato regis min; tio instigis 
min diri: 
"Mi dezirus, ke Diana kaj Maria venus por loĝi kune kun
vi; estas tiel malgaje, ke vi loĝas tiel solece, kaj vi ja tute ne 
atentas pri via sano." 
"Tute ne. Se estas necese, mi mem estas tre singarda, sed 
nun mi sentas min tre bone. Ĉu vi vidas je mi ion, kio montras malsanemon?" 
Li diris tion kun senzorga, abstrakta indiferenteco, kio pruvis, ke mia zorgemo, laŭ lia opinio, estas superflua. Mi tial 
silentis. Malrapide li movis la fingron trans la supran lipon 
kaj ankoraŭ lia rigardo estis reve fiksita sur la ardantaj karboj 
en la fajrujo. Pensante, ke estas nepre necese ion diri, mi fine 
al li demandis, ĉu la aertrablovo el sur la pordo post lia dorso, ĝenas lin. 
"Ne, ne," li abrupte respondis kaj kun kolereto en sia voĉo. 
"Bone," mi pensis, "silentu se vi ne volas paroli, mi ne plu 
atentos vin, sed rekomencos mian legadon." 
Mi do ordigis la vakslumon per la tondilo kaj legis ree en 
Marmion. Baldaŭ poste li sin movis; nevole tio altiris al si 
mian atenton; li eltiris el la poŝo ledan notlibreton kaj elprenis el ĝi leteron, kiun li senparole tralegis, klinfaldis kaj ree 
metis en la libreton. Poste li denove dronis en pensojn. Estis 
neeble al mi legi, dum antaŭ mi sidis tia neesplorebla figuro; 
kaj en mia malpacienco mi ankaŭ ne povis ŝajnigi esti muta; 
eble li ne respondos, sed ĉiuokaze mi volis paroli. 
"Ĉu antaŭ nelonge vi aŭdis pri Diana kaj Maria?" 
"Nenion mi aŭdis post la ricevo de la letero, kiun mi montris al vi antaŭ semajno." 
"Ĉu ankaŭ nenio aliiĝis rilate al vi? Ĉu vi forlasos Anglujon 
ankoraŭ pli frue ol vi atendis?" 
"Ne, mi vere timas, ke tio ne okazos. Tia feliĉo estus tro 
granda por okazi al mi."
Jen denove li abrupte eksilentis. Mi ŝanĝis la temon kaj komencis paroli pri la lernejo kaj la lernantinoj. 
"La patrino de Maria Garretts resaniĝis, kaj Maria revenis 
hodiaŭ vespere en la lernejon; estontan semajnon venos kvar 
novaj lernantinoj de la fandejo; ili estus venintaj jam hodiaŭ, 
se la neĝo ne estus malhelpinta ilin." 
"Ho!" 
"Sinjoro Oliver pagos por du el ili." 
"Vere!" 
"Kaj li intencas aranĝi lernejfeston okaze de kristnasko." 
"Tion mi scias." 
"Ĉu tio okazos laŭ via propono?" 
"Ne." 
"Kies propono do ĝi estas?" 
"Mi kredas, ke lia filino faris la proponon." 
"Tion oni povas atendi de ŝi. Ŝi estas tiel bonanima." 
"Jes." 
Denove fariĝis paŭzo. La horloĝo batis la naŭan horon. Tio 
vekis lin; li sidiĝis rekte kaj sin turnis al mi. 
"Formetu por momento vian libron kaj sidiĝu antaŭ la fajro," li diris. 
Kun senfina mirego mi faris, kion li petis. 
"Antaŭ duona horo," li diris plue "mi parolis pri mia malpacienco aŭdi la daŭrigon de ia historio. Bone pripensinte la 
aferon mi vidas, ke estos pli bone, ke mi prenu la rolon de 
rakontanto kaj vi tiun de aŭskultantino. Antaŭ ol komenci 
estas pli bone jam anticipe diri al vi, ke la historio sonos en 
viaj oreloj iom ĝistede uzita; sed ĉiuj historioj ricevas ian gradon de freŝeco, se aliaj lipoj rakontas ilin. Krom tio - kiel ajn 
nova aŭ malnova, ĝi estas mallonga."
"Antaŭ ĉirkaŭ dudek jaroj juna malriĉa helppastro - lian 
nomon mi ankoraŭ ne bezonas diri - enamiĝis al la filino de 
riĉa viro; ankaŭ ŝi enamiĝis al li kaj edziniĝis kun li kontraŭ 
la volo kaj konsilo de siaj geamikoj. Ĉi tiuj sin deturnis de ŝi 
post la geedziĝo. Antaŭ ol pasis du jaroj, la senpripensema 
paro estis mortinta kaj kviete kuŝis unu flanke de alia sub 
tomboŝtono. Mi vidis ilian tombon; ĝi estas parto de la pavimo de vasta tombejo, kiu ĉirkaŭas la malhelan, fume nigran, 
malnovan katedralon de jam longe troloĝita fabrikurbo en - 
graflando. Ili postlasis unu filinon, kiu jam ĉe sia naskiĝo estis 
akceptita en la sinon de la filantropio, kiu tamen estis tiel 
malvarma, kiel la neĝamaso, en kiun mi trafis hodiaŭ vespere. La filantropio portis la kompatindan, forlasitan kreitaĵon 
en domon de riĉaj parencoj patrinflankaj. Ŝi estis edukata en 
la domo de boonklino, nomita - sinjorino Reed de Gateshead (Mi nun rememoras la nomon). Vi ektimis, ĉu vi aŭdis 
ian bruon? Mi supozas, ke tio estas rato, kiu iras laŭlonge de 
la tegmentotrabetoj en la apuda lernejoĉambro; ĝi estis garbejo, antaŭ ol mi igis ĝin rekonstrui, kaj ratoj ĉiam vizitas garbejojn. 
Sed mi rakontu plue. Tiu sinjorino tenis ĉe si dum dek jaroj 
la orfinon. Mi ne povas diri, ĉu ŝi sentis sin feliĉa tie aŭ malfeliĉa, ĉar pri tio mi neniam eksciis ion; sed post tiuj dek jaroj 
la onklino sendis ŝin al loko, kiun vi bone konas - nome al 
la lernejo de Lowood, ke vi mem estis tiel longe. Ŝajnas, ke ŝia 
kariero tie estis tre honorinda; el lernantino ŝi estiĝis instruistino, kiel vi mem, - vere, estas, mirinde, kiel via historio 
similas al tiu de la orfino - poste ŝi forlasis la instituton por 
fariĝi guvernistino, ankaŭ tiurilate viaj historioj estas analogiaj. Ŝi prenis sur sin la edukadon de zorgatino de certa sinjoro Rochester." 
"Sinjoro Rivers!" mi interrompis lin. 
"Mi divenas viajn sentojn," li diris, "sed mi petas, regu vin 
ankoraŭ momenteton. Mi preskaŭ alvenis al la fino, aŭskultu min trankvile. Mi scias nenion pri la karaktero de sinjoro 
Rochester, sed nur la solan fakton, ke li intencis honorinde 
edziĝi kun tiu juna fraŭlino, kaj ke ŝi antaŭ la altaro eksciis, 
ke li havas edzinon, kiu estas frenezulino. Oni povas nur 
supozi, kiuj estis liaj sekvantaj konduto kaj proponoj; sed 
kiam okazis io, kio necesigis informiĝon pri la guvernistino, 
oni malkovris, ke ŝi malaperis - neniu povis diri kiel, kiam 
kaj kien. Ŝi estis forlasinta Thornfield en la nokto; ĉiuj esploroj kompreneble estis vanaj. Ĉie en la ĉirkaŭaĵo oni sercis ŝin, 
sed oni trovis neniun postsignon. Malgraŭ tio fariĝis necesege 
trovi ŝin. Oni metis anoncojn en ĉiuj gazetoj; mi mem ricevis 
leteron de certa sinjoro Briggs, advokato, ĝi enhavis la specialaĵojn, pri kiuj mi ĵus parolis. Ĉu tio ne estas stranga historio?" 
"Rakontu al mi nur ĉi tion," diris mi, "ĉar sciante pri tio tiel 
multe, vi sendube povas ankaŭ diri - kio estiĝis el sinjoro 
Rochester? Kiel li fartas kaj kie li estas? Ĉu li bone fartas?" 
"Pri sinjoro Rochester mem mi scias nenion. La letero rakontas pri li nenion, krom la trompa kaj kontraŭleĝa klopodo, kiun mi jam menciis. Estus pli bone demandi al mi la 
nomon de la guvernistino, ĉar la nunaj cirkonstancoj postulas ŝian ĉeeston. 
"Ĉu neniu do iris al Thornfield Hall? Ĉu neniu iris al sinjoro Rochester por viziti lin?" 
"Mi opinias, ke ne."
"Sed, ĉu oni skribis al li?" 
"Kompreneble." 
"Kaj kion li respondis? Kiu skribis liajn leterojn? 
"Sinjoro Briggs sciigas min, ke la letero, kiun li ricevis, ne 
estas de sinjoro Rochester, sed de sinjorino, kiu nomiĝas Alice 
Fairfax." 
Mi sentis min malvarma kaj malagrable impresita. Mia plej 
granda timo do verŝajne realiĝis. Sendube li estis forlasinta 
Anglujon, kaj lia senespero pelis lin al restadejo sur la kontinento. Kiujn resanigantajn rimedojn por sia sufero kaj por 
siaj pasioj li estis elektinta tie? Mi ne kuraĝis respondi tiun 
demandon. Ho, mia kompatinda mastro! - iam preskaŭ mia 
edzo kaj kiun mi estis nominta mia kara Edward!" 
"Sendube li estis malbona homo," rimarkis sinjoro Rivers. 
"Vi ne konas lin - vi ne diru vian opinion pri li," mi respondis kun varmo. 
"Bone," li diris kviete, "mi ja havas tute aliajn aferojn por 
pripensi ol lin. Mi devas fini mian historion. Ĉar vi ne volas 
peti de mi la nomon de la guvernistino, mi devas diri ĝin propravole. Atendu - jen ĝi estas - estas ĉiam plej bone, ke 
gravaj aferoj estu klare skribitaj sur papero." 
Ree kaj malrapide li aperigis la notlibreton, malfermis ĝin 
kaj serĉis ion en ĝi; li elprenis peceton da papero ŝajne rapide deŝirita de folio; je la koloro kaj makuletoj ultramaraj kaj 
bluaj kaj malhele ruĝaj mi rekonis la deŝiritan randon de la 
portreta koverto. Li leviĝis, metis ĝin sub miajn okulojn kaj 
legis per ĥina inko kaj de mi mem skribitan nomon: "Jane 
Eyre" - verŝajne mi estis skribinta ĝin en momento de spiritforesto. 
"Briggs skribis al mi pri certa Jane Eyre," li diris, "la gazetoj ankaŭ nomis certan Jane Eyre - mi konis certan Jane Elliot. - Mi devas konfesi, ke mi suspektis ion, sed nur hieraŭ 
en la posttagmezo tiu suspekto fariĝis pruvo. Ĉu vi konfesas, 
ke vi portas tiun nomon, neante la alian?" 
"Jes, jes - sed kie estas sinjoro Briggs? Eble li scias pli multon pri sinjoro Rochester ol vi?" 
"Briggs estas en Londono; mi dubas pri tio, ĉu li scias ion 
pri sinjoro Rochester; ne pri sinjoro Rochester li sin interesas. 
Sed vi forgesas pri la ĉefa afero, dum vi okupas vin kun bagateloj. Vi ne demandas, kial sinjoro Briggs vin serĉas - kion li 
deziras de vi." 
"Nu, kion li deziras?" 
"Sciigi al vi, ke via onklo, sinjoro Eyre en Madejro mortis, 
ke li postlasis al vi sian tutan posedaĵon, kaj ke vi estas nun 
riĉa nur tion - nenion plu." 
"Mi!... riĉa?" 
"Jes! vi estas riĉa - heredantino!" 
Sekvas paŭzo. 
"Nature vi devos pruvi vian identecon," parolis plue sinjoro St. John post longa silentado, "sed tio estos al vi sufiĉe 
facila; poste vi povos tuj postuli la ricevon de via posedaĵo. 
Via posedo troviĝas en angla banko; Briggs havas la testamenton kaj la necesajn dokumentojn." 
Tiel subite ĉio per unu fojo aliiĝis! Estas bela afero, kara 
leganto, esti levata de malriĉeco al riĉeco en unu momento - 
tre bela afero, sed ĉiuokaze ne afero, kiun oni povas tuj kompreni kaj ĝui. Krom tio estas en la vivo okazoj, kiuj estas multe pli skuantaj aŭ ravaj: nome io firma, io vera sen io ideala; 
ĉio, kio rilatas tion estas firma kaj taŭga kaj la efiko estas 
ankaŭ tia. Oni ne kriegas kaj saltadas! oni ne krias brave!
kiam oni subite ekscias, ke oni ricevis havaĵon. Oni komencas pripensi la respondecon kaj la manieron, en kiu plej bone 
oni prizorgos sian havaĵon, sur la bazo de la kontentiĝo sin levas gravaj zorgoj, - kaj ni alcentrigas la pensojn kaj cerbumas kun solena graveco pri la ricevita beno. 
Krom tio la vortoj heredaĵo kaj morto kun enterigo ĉiam 
iras unu flanke de alia. Mi estis aŭdinta, ke mia onklo, mia 
sola parenco, mortis. De la momento, kiam mi aŭdis pri lia 
ekzisto, mi ankaŭ esperis iam vidi lin; kaj nun ankaŭ tio estis 
neebla. Fine nur mi sola ricevis tiun grandan havaĵon, ne mi 
kaj feliĉa familio, nur mi, sole mi! Sendube tiu bonfaro estis 
grandega, kaj estus agrablege senti min sendependa - jes, 
tion mi sentis - tiu penso tremigis mian koron pro feliĉego. 
"Fine vi ree rigardas supren," diris sinjoro Rivers, "mi jam 
kredis, ke Meduzo rigardis vin kaj ŝangis vin al ŝtono - eble 
vi ankoraŭ ankaŭ demandos al mi, kiom vi nun valoras?" 
"Kiom mi valoras?" 
"Ho, bagatelon! Ĝi ne penvaloras esti nomata; nur dudek 
mil sterlingajn funtojn, mi kredas. Sed kio do estas tio!" 
"Dudek mil funtojn?" 
Tio estis por mi nova mirego. Mi atendis nur kvar aŭ kvin 
mil. 
Tiu sciigo por momento preskaŭ senspirigis min. Sinjoro 
St. John, kiun mi ankoraŭ neniam antaŭe aŭdis ridi - sinjoro 
St. John ridis pro mi! 
"Nu," li diris, "se vi estus farinta murdon kaj mi dirus al vi, 
ke via krimo estas malkovrita, tiam vi ne povus aspekti pli 
konsternita." 
"Tio estas granda monsumo - ĉu vi ne opinias, ke iel oni 
eraris?"
"Oni tute ne eraris." 
"Eble vi malbone legis la nombron - sendube ĝi estas nur 
dumil." 
"La sumo estas litere skribita, ne cifere - dudek mil." 
Estis al mi, kiel al individuo, posedanta nur malgrandan 
gastronoman forton kaj kiu eksidas ĉe tablo plenigita per 
manĝaĵoj kaj frandaĵoj por cent personoj. 
Nun sinjoro Rivers leviĝis kaj surmetis sian mantelon. 
"Se la vespero ne estus tiel ventega," li diris, "mi sendus al 
vi Hannah por esti kun vi. Vi aspektas tiel senespere malfeli- 
ĉa; oni tial ne restigu vin sola ĉi tie. Sed la kompatindulino ne 
povas tiel bone iri tra tia neĝblovado kiel mi; ŝiaj kruroj ne 
estas tiel longaj kiel miaj. Tial mi devas restigi vin sola kun via 
ĉagreno. Bonan nokton!" 
Li ŝovis flanken la riglilon, samtempe subita penso ekregis 
min. 
"Atendu unu minuton," mi kriis. 
"Nu?" 
"Mi rompas al mi la kapon, kial sinjoro Briggs skribis al vi 
pri mi; kaj kiel li povis kredi, ke vi, kiu loĝas en tia izolita loko, 
havas la povon helpi lin por malkovri mian restadejon." 
"Ho! mi estas pastro," li diris, "kaj al ekleziuloj oni ordinare 
sin direktas en tiaj cirkonstancoj." 
Ree la riglilo tintis. 
"Ne, tiu respondo ne kontentigas min!" mi kriis. Kaj vere 
io trorapida, io malklara sin kaŝis en la respondo kaj tio instigis ankoraŭ pli multe mian scivolon anstataŭ kontentigi ĝin. 
"Tio estas stranga historio," mi diris plue, "kaj mi devas 
aŭdi pli multe pri ĝi." 
"Alian fojon."
"Ne, hodiaŭ vespere! - hodiaŭ vespere!" kaj kiam li estis 
ironta al la pordo, mi ekstaris inter ĝi kaj li. Li aspektis iom 
ĝenita. 
"Vi ne iros de ĉi tiu loko, antaŭ ol vi diris al mi ĉion!" 
"Liberigu min de tio, almenaŭ nun." 
"Vi devas - vi devas!" 
"Mi pli volonte dezirus, ke Diana aŭ Maria parolus al vi pri 
tio." 
Kompreneble liaj kontraŭdiroj ekscitis min ankoraŭ pli 
multe. Mia deziro ekscii ĉion atingis la plej altan gradon. Ĝi 
devos esti kontentigata kaj senprokraste. Tion mi diris al li. 
"Mi jam antaŭe diris al vi, ke mi estas malmolnuka, obstina 
viro," li diris, "kaj malfacile cedebla." 
"Kaj mi estas obstina virino; - estas neeble ne cedi al mi!" 
"Kaj krome," daŭrigis li, "mi estas malvarmsanga; neniu 
pasio tiras min kun si." 
"Kontraŭe mi estas varmegsanga, kaj fajro degeligas glacion. La lignofajro degeligis ĉiun neĝon sur via mantelo; nun 
ĝi kuŝas sur la planko, kiu aspektas kiel malpura vojo. Se vi 
esperas ricevi pardonon por la krimo esti malpuriginta la per 
sablo priŝutitan plankon de la kuirejo, tiam diru al mi ĉion, 
kion mi deziras ekscii. 
"Nu," li diris, "bone; mi cedas, pli multe al via persistemo 
ol al via seriozeco; same kiel ŝtono estas kavigata de daŭre 
falantaj akveroj. Krome, vi ja iun tagon devos scii tion - sekve pli bone nun ol poste. Via nomo do estas Jane Eyre?" 
"Kompreneble. Pri tio ni ja ne plu bezonas diskuti." 
"Eble vi tamen ne scias, ke mi estas via samnomulo? ke 
mia baptonomo estas St. John Eyre Rivers?" 
"Ne, vere; sed mi rememoras bone, ke mi vidis en la libroj,
kiujn vi pruntedonis al mi, ankaŭ la literon E. ; sed mi ne demandis, en kies loko tiu nomo staras. Sen dubo -" 
Mi eksilentis. Mi eĉ ne havis la kuraĝon nutri, pli malmulte 
esprimi per vortoj la penson, kiu naskiĝis en mi kaj post paso 
de minuto korpigis kiel forta verŝajno. La cirkonstancoj sin 
ligis unuj al aliaj, adaptiĝis iuj al aliaj, ordiĝis laŭ vico kaj eroj; 
la ĉeno, kiu ĝis nun kuŝis antaŭ mi kiel senforma amaso, estis 
tute distirata - ĉiu ero estis kompleta, la kunigo estis disrompita. Instinkte mi sciis, kiel statis la afero, antaŭ ol estis parolita ankoraŭ unu vorto; sed mi ne povas postuli, ke mia leganto posedu la saman instinktan antaŭsentkpablon, tial mi 
devas ripeti lian deklaron. 
"La nomo de mia patrino estis Eyre; ŝi havis du fratojn; 
unu estis pastro kaj edziĝis kun fraŭlino Reed de Gateshead; 
la alia John Eyre Esq., negocisto, mortis antaŭ nelonge en 
Funchal sur la insulo Madejro. Ĉar sinjoro Briggs estas la 
advokato de sinjoro Eyre, li la lastan de aŭgusto skribis al ni 
kaj sciigis al ni la morton de nia onklo; samtempe li sciigis nin 
pri tio, ke li postlasis sian havaĵon al la filino de sia frato; ni 
estis senheredigitaj pro malpaco inter li kaj mia patro, al kiu 
li estis neniam pardoninta. Antaŭ kelkaj monatoj sinjoro 
Briggs ree skribis por sciigi al ni, ke la heredantino estas 
netrovebla kaj por demandi, ĉu ni scias ion pri ŝi. La nomo, 
kiun vi eble en momento de distro skribis sur peceto da 
papero, ebligis al mi malkovri vin. La ceteron vi scias." 
Ree li volis foriri, sed mi stariĝis antaŭ la pordon. 
"Lasu min paroli," mi diris, "donu al mi momenton por 
libere spiri kaj pripensi." 
Mi eksilentis - li staris antaŭ mi kun la ĉapelo en la mano 
kaj aspektis kvieta kaj trankvila.
Mi parolis plue: 
"Via patrino estis la fratino de mia patro." 
"Jes." 
"Sekve mia onklino." 
Li kapjesis. 
"Mia onklo John estis via onklo John. Vi, Diana kaj Maria 
estas la infanoj de lia fratino, same kiel mi estas la infano de 
lia frato... Ĉu ne? 
"Sendube." 
"Vi do estas miaj gekuzoj; la duono de nia sango sekve 
devenas de la sama fonto!" 
"Jes, ni estas gekuzoj." 
Mi rigardis lin. Estis al mi kvazaŭ mi estus trovinta fraton, 
kaj eĉ tian, pri kiu mi povus fieri kaj kiun mi povus ŝati; kaj 
du fratinojn, kun tiaj grandaj, noblaj ecoj, ke kiam ili estis al 
mi nur fremdaj homoj, ili estis inspirintaj al mi grandajn 
amon kaj admiron. Tiuj du knabinoj, kiujn en tiu vespero, 
kiam mi genuis sur la malseka tero kaj vidis tra la malalta 
krad-fenestro de la kuirejo de Moor House, mi estis rigardinta kun intereso kaj malespero, - ili estis miaj plej proksimaj 
parencoj! Kaj la juna, eleganta viro, kiu estis trovinta min 
mortantan sur la sojlo de sia domo - li estis ligita al mi per 
la sango. Kia malkovro por malfeliĉa forlasitino! Tio en vero 
estis riĉaĵo! - Riĉaĵo por mia koro! - tuta trezorejo de pura 
kaj natura amo! Tio estis bonfaro ĉiela, pura, klara, reviviganta. Ne kiel peza donaco el oro, kiu siaspece tamen estas 
sufiĉe bonvena pro sia pezo, tamen ĉiam premas teren. Ekscitita de subita ĝojo, mi kunfrapis la manojn - miaj pulsoj, 
miaj tempioj bategis. 
"Ho, mi estas tiel gaja! - mi estas tiel ĝoja!" mi kriis.
St. John ridetis kaj diris: 
"Ĉu mi ne diris, ke vi malzorgas la ĉefaferojn kaj vin okupas kun bagateloj? Vi fariĝis serioza, kiam mi diris al vi, ke vi 
akiris grandan posedaĵon, kaj nun vi estis ĝoja kaj ekscitita 
pro afero, kiu estas sensignifa." 
"Kion vi volas diri per tio? Por vi ĝi eble estas sensignifa; vi 
havas fratinojn kaj malmulte atentas havi kuzinon; sed mi 
havis neniun, kaj nun subite tri parencoj - aŭ nur du, se estas al vi indiferente esti alkalkulata - plenkreske aperas antaŭ mi. Ho, mi ankoraŭ fojon diras, ke mi estas tiel feliĉa!" 
Rapide mi trairis la ĉambron, sed haltis. La pensoj, kiuj 
venis al mi pli rapide ol mi povis kompreni ilin kaj ordigi, 
preskaŭ sufokis min, - ili estis la pensoj pri tio, kio eble baldaŭ estiĝos. Mi rigardis la blankan muron; ĝi ŝajnis al mi kiel 
ĉielo, plene kovrita de hele lumantaj steloj - kaj ĉiu el ili signifis al mi ian feliĉon. Nun mi povus montri bonfaron al tiuj, 
kiuj estis savintaj mian vivon kaj kiujn mi ĝis nun kapablis 
repagi nur per mia amo. Ili vivis kvazaŭ sub jugo, mi povus 
liberigi ilin de ĝi, ili estis disigitaj, mi povus reunuigi ilin, - 
ili povus ankaŭ ĝui kaj partopreni miajn sendependecon kaj 
superfluon. Ni estis ja parencoj. Dudek mil funtoj, dividitaj en 
egalajn partojn, estus por ĉiu kvinmil - pli ol sufiĉe; la justeco devus plenumiĝi, - nia feliĉo estu certigata. Nun la riĉeco ne plu premis min teren, nun ĝi ne estis plu mona heredaĵo - sed heredaĵo de vivo, espero kaj ĝuo! 
Mi ne povas diri, kiel mi aspektis, dum tiuj pensoj ekregis 
min perforte; sed baldaŭ mi rimarkis, ke sinjoro Rivers metis 
post mi seĝon kaj kviete penis sidigi min sur ĝin. Li konsilis 
al mi rekonsciiĝi; sed min ekscitis tiu aludo pri miaj senhelpeco kaj eksciteco; mi forpuŝis lian manon de mia ŝultro kaj
ree ekiris tien kaj reen, dirante: "Skribu jam morgaŭ al Diana kaj Maria kaj diru al ili, ke ili tuj revenu hejmen. Diana ofte 
diris al mi, ke ŝi opinius sin riĉa, se ŝi posedus mil funtojn, 
sekve per kvin mil funtoj ŝi povus senzorge vivi." 
"Diru al mi, ke mi portu al vi glason da akvo," respondis St. 
John. "Vi vere devas trankviliĝi kaj iom regi viajn sentojn." 
"Sensencaĵo! kaj kiajn sekvojn havos por vi tiu heredaĵo? 
Ĉu ĝi decidigos vin resti en Anglujo kaj edziĝi kun fraŭlino 
Oliver? Ĉu vi trankvile loĝos ĉi tie, kiel ordinara mortulo?" 
"Vi deliras. Viaj pensoj konfuzas vin; mi tro rapide komunikis al vi tiun novaĵon; tio estis tro por viaj fortoj." 
"Sinjoro Rivers! Vi vere senpaciencigas min; mi parolas tre 
saĝe. Sed vi miskomprenas min, aŭ prefere, volas miskompreni min." 
"Eble mi pli bone komprenus vin, se vi nur esprimus pli 
klare viajn pensojn." 
"Pli klare! Kion do mi devas pli klare esprimi? Vi komprenos, ke dudek mil funtoj, dividitaj en egalajn partojn inter 
mia kuzo kaj la tri kuzinoj estos por ĉiu kvin mil funtoj? Kion 
mi volas, estas, ke vi skribu al viaj fratinoj kaj sciigu al ili pri 
la havaĵo, kiu estas postlasita al ili." 
"Al vi mem ĝi estas postlasita." 
"Mi klare diris al vi mian intencon pri tiu afero. Mi ne estas 
brute egoista, nek blinde maljusta, nek diable sendanka. 
Krom tio; mi decidis ekloĝi ĉi tie kaj eĉ kun parencoj. Mi amas 
Moor House, kaj en ĝi mi volas loĝi. Mi amas Dianan kaj Marian kaj ĉe ili mi volas resti mian tutan vivon. Estos al mi beno 
kaj ĝojo posedi kvin mil funtojn; sed turmentus min kaj premus teren havi dudek mil; kaj krome ili neeble kaj laŭleĝe 
estas mia sola posedaĵo, kvankam la leĝo aljuĝas ilin al mi. Mi
tial cedas al vi tion, kio al mi estas absolute superflua. Kontraŭstaro kaj diskutado en ĉi tiu afero estas senutilaj. Ni tial 
tuj interkonsentiĝu kaj decidu." 
"Tio estus agi laŭ la unua impulso, vi bezonas kelkajn 
tagojn por pripensi la oferon antaŭ ol mi povus akcepti vian 
intencon kiel akcepteblan." 
"Ho! Se vi nur dubas pri la sincereco kaj la daŭro de mia 
volo, tiam mi estas kvieta. Ĉu almenaŭ vi vidas la ĝustecon de 
tiu afero?" 
"Jes, ian ĝustecon mi sentas en ĝi; tamen ĝi estas kontraŭa 
al la kutimo. Krome vi rajte povas akcepti la tutan havaĵon; 
mia onklo akiris ĝin per siaj propraj penadoj; li rajtis postlasi ĝin laŭ sia bontrovo: li postlasis ĝin al vi. Kaj fine la leĝo 
konsentas al vi akcepti ĝin. Kun pura konscienco vi povas 
rigardi ĝin kiel vian." 
"Ankaŭ ĉe mi tio estas afero de konscienco kaj sento," mi 
diris. "Mi devas agi laŭ mia sento. Ĝis nun mi preskaŭ neniam havis la okazon fari tion. Se vi tutan jaron kontraŭagus kaj 
ĉagrenus min, mi ne rifuzus al mi la feliĉegan ĝojon, kiu en 
ĉi tiu horo elmontriĝis al mi - nome, repagi parton de peza 
devo kaj havigi al mi amikojn por mia tuta vivo." 
"Tiel vi pensas nun," denove parolis St. John, "ĉar vi ne 
scias, kion signifas posedi riĉaĵon kaj samtempe tuj ĝoji pro 
ĝi; vi tute ne komprenas la gravecon, kiun la posedo de dudek 
mil funtoj havigos al vi; vi ne komprenas la situacion, kiun ĝi 
donos al vi en la societo; nek la antaŭvidon, kiun vi per ĝi 
povos malfermi por vi; vi ne povas - 
"Kaj vi," mi interrompis lin, "ne povas imagi al vi la sopiron, kiun mi sentas al gefrata amo. Neniam mi havis hejmon,
neniam fraton aŭ fratinojn. Mi volas havi ilin kaj mi havos 
ilin. Ĉu vi sentas malinklinon akcepti min?" 
"Jane, mi volas esti al vi frato - miaj fratinoj estos viaj 
fratinoj - eĉ sen kondiĉoj pri la oferoj viaflanke." 
"Ĉu frato? Jes, je distanco de kelkaj miloj da mejloj: Ĉu fratinoj? Jes: kiuj estas kvazaŭ sklavinoj inter fremduloj: Kaj mi 
estus riĉa! Superŝutita per oro, kiun mi ne perlaboris kaj kiun 
mi ne meritas: Kaj vi estus malriĉaj: malriĉaj! Jen belega egaleco kaj frateco! Jen vera unuiĝo, kora amo kaj sendependeco!" 
"Sed Jane, via sopiro al familiaj ligiloj kaj hejma feliĉo 
povus ja esti kontentigita en alia maniero ol en tiu, kiun vi 
intencas! Vi ja povus edziniĝi!" 
"Ree sensencaĵo! edziniĝi! Mi ne volas edziniĝi kaj neniam 
edziniĝos!" 
"Jen vi diris tro multe. Tia danĝera certigo estas pruvo de 
via eksciteco en kiu vi troviĝas." 
"Mi ne diris tro multe. Mi scias, kion mi sentas kaj kiel ĉiuj 
miaj pensoj kontraŭbatalos la nuran penson pri edziniĝo. 
Neniam mi edziniĝos el amo kaj mi ne dezirus elmeti min al 
monspekulado. Krom tio, mi ne volus fremdan, al mi malsimpatian homon, kiu tute diferencas de mi. Mi volas havi miajn 
parencojn, kun kiuj mi povas simpatii. Diru ankoraŭ unu 
fojon, ke vi volas esti mia frato. Kiam vi diris tiun vorton, mi 
estas kontenta kaj feliĉa; ripetu tion se vi povas; ripetu tion 
sincere!" 
"Mi kredas, ke mi povas fari tion. Mi scias, ke ĉiam mi amis 
miajn proprajn fratinojn; kaj mi scias sur kio mia amo al ili 
estas fondita - sur la estimo de iliaj promesoj, sur la admiro de iliaj ecoj kaj talentoj. Ankaŭ vi posedas principojn kaj
karakteron; viaj gustoj kaj kutimoj similas tiujn de Maria kaj 
Diana; ilia societo ĉiam estas al mi agrabla; en la interparolado kun vi mi jam longe trovis bonfarantan konsolon. Mi 
sentas, ke facile mi povas doni al vi lokon en mia koro; vi estas mia tria kaj plej juna fratino." 
"Mi dankas vin! Hodiaŭ vespere tio min kontentigas. Nun 
iru for; ĉar se vi restos ĉi tie ankoraŭ pli longe, vi eble ekscitus min denove per viaj malfidaj konscienc-riproĉoj." 
"Kaj la lernejo, fraŭlino Eyre? Ĝi supozeble nun estos fermita?" 
"Ne; mi plenumos mian oficon kiel instruistino ĝis mi trovis anstataŭantinon." 
Li ridetis konsentante. Poste ni premis al ni reciproke la 
manojn kaj li foriris. 
Mi ne bezonas rakonti en ĉiuj detaloj la plurajn batalojn 
kontraŭ multaj argumentoj, antaŭ ol mi fine tiel estis aran- 
ĝinta la heredaĵ-aferon, kiel mi deziris. Mia tasko estis tre 
malfacila; sed ĉar mi estis firme decidinta kaj ĉar miaj parencoj fine komprenis, ke mi vere intencis efektivigi egalan dividon de la heredaĵo - kaj ĉar fine en siaj koroj ili rekonis la 
justecon de tiu intenco, kaj krome klare konsciis, ke ili mem 
estus agintaj same al mi - ili finfine tiagrade konsentis, ke la 
afero estos submetata al arbitracia tribunalo. La elektitaj 
juĝistoj estis sinjoro Oliver kaj eminenta advokato; ambaŭ 
voĉdonis laŭ mia ideo. Mi venkis. La dokumentoj de la divido estis redaktitaj, St. John, Diana, Maria kaj mi ĉiuj akiris 
sufiĉegan posedaĵon.
Ĉapitro XXXIV. 
La kristnaskofesto jam proksimiĝis, kiam ĉio estis ordigita. 
Mi fermis la lernejon de Morton kaj zorgis pri tio, ke mia 
foriro ne okazu sen donacoj. La feliĉo ja malfermas la manon 
kaj la koron tre mirinde; kaj doni ion, kiam ni mem ricevis 
multe, estas nur eksplodo de ekscitiĝo neordinara. Jam longe 
mi kun ĝojo rimarkis, ke multaj el miaj lernantinoj ŝatas min 
kaj tio plene kaj forte montriĝis, kiam ni disiĝis. Kiel granda 
estis mia danko vidante, ke vere mi akiris lokon en iliaj nemalboniĝintaj koroj; mi tial promesis al ili, ke neniam pasos 
semajno en kiu mi ne vizitos ilin por instrui ilin almenaŭ unu 
horon en la lernejo. 
Sinjoro Rivers venis por fermi la pordon, post kiam la sesdek knabinoj linie preterpasis min. Mi staris kun la ŝlosilo en 
la mano kaj rediris ankoraŭ kelkajn specialajn adiaŭajn vortojn al seso el miaj plej bonaj lernantinoj; ĉi tiuj estis tiaj deckondutaj, estimindaj, modestaj kaj bone instruitaj junaj esta- 
ĵoj, kiajn eble nenie oni povus trovi en britaj farmovilaĝoj. Kaj 
tio estas serioza certigo; ĉar vidinte multajn "paysannes"1 kaj 
"Bauerinnen"2, mi devas konfesi, ke la brita farmistaro estas 
plej bone instruita kaj krome la plej deckonduta kaj la plej 
honorinda en tuta Eŭropo. 
"Ĉu vi rigardas vin kompensita por multaj monatoj da peno kaj streĉado?" demandis sinjoro Rivers, kiam ili estis 
foririntaj. "Ĉu la konscio, ke vi bone uzis vian tempon kaj vi 
faris bonon al tiuj knabinoj kaŭzas al vi veran ĝojon?" 
"Sendube." 
"Tamen vi nur malmultajn monatojn plenumis malfacilan 
laboron! Ĉu tuta vivo dediĉita al la plibonigo de la homaro, 
ne estus bone uzita vivo?" 
"Jes," mi diris. "Sed mi ne povus ĉiam vivi en tiu maniero. 
Same volonte mi volas ĝoji pro miaj propraj talentoj kaj kapabloj, kiel por disvastigi tiujn de miaj proksimuloj. Kaj eĉ 
nun mi devas ĝoji pro miaj; ne ree konduku miajn animon kaj 
korpon en la lernejon; ĝi nun kuŝas post mi kaj mi bezonas 
longan libertempon." 
Li aspektis tre serioza. 
"Kion signifas tio? Kio estas tiu subita aspiro al distrado? 
Kion vi intencas fari?" 
"Mi volas esti agema, kiel eble plej agema. Kaj precipe mi 
devas peti vin serĉi anstataŭantinon por Hannah." 
"Ĉu vi bezonos ŝin? 
"Jes, ŝi devas iri kun mi al Moor House. Post semajno Diana kaj Maria estos hejme, kaj ĉe sia alveno ili trovos ĉion en 
plej bela ordo." 
"Mi komprenas. Mi kredas, ke vi intencas fari ekskurseton. 
Bone, Hannah akompanos vin." 
"Tial diru al ŝi, ke ŝi morgaŭ estu preta. Jen akceptu la ŝlosilon de la lerneja ĉambro. Morgaŭ frue mi donos al vi la ŝlosilon de mia dometo." 
Li akceptis ĝin. 
"Vi tre ĝoje transdonas ĝin," li diris. "Via facilanimeco ŝajnas al mi iom nekomprenebla, ĉar mi ne scias, kiujn okupojn 
vi elektis anstataŭ tiuj, kiujn vi forlasas, kaj kiujn celon, intencon kaj ambicion vi havas." 
"Mia unua intenco estas purigi Moor House de la kelo ĝis 
la tegmento; ĉu vi komprenas la grandan signifon de tiu 
esprimo? Poste ni devos froti ĝin per vakso kaj oleo, per nedifinita aro da tukoj ĝis ĉio brilegas; trie aranĝi ĉiun tablon, 
ĉiun seĝon, ĉiun liton, ĉiun tapiŝon kun matematika precizeco; kvare mi preskaŭ ruinigos vin per nekalkuleblaj amasoj da 
torfoj kaj bruloligno, por ke mi povu nutri en ĉiu ĉambro ardantan fajron; kaj fine la lastaj du tagoj antaŭ la alveno de viaj 
fratinoj estos dediĉataj de mi kaj Hannah al pretigado de batmiksitaj ovoj, elektado de sekvinberoj, rostado de spicaĵoj, 
bakado de kristnaskfestaj kukoj, tranĉado de viando kaj alia 
kulinara laboro, pri kiu neensekretigitoj kiel vi komprenas 
nenion. Malmultvorte, mia intenco estas antaŭ la proksimi- 
ĝanta ĵaŭdo pretigi ĉion por la ricevo de Diana kaj Maria; mia 
ambicio konsistas en tio, ke mi oferu al ili idealan bonvenon." 
St. John ridetis preskaŭ nerimarkeble. Sed li ne estis ankoraŭ tute kontenta. 
Tio por la momento estas tre bela," li diris, "sed rilate al la 
estonteco mi esperas kaj fidas, ke vi fiksos iom pli alten vian 
rigardon ol sur domaj ĝojoj kaj plibeligoj, kiam la unuaj ĝojo 
kaj ekscito estos pasintaj." 
"Ho, ili estas la plej bonaj aferoj, kiujn la vivo al ni prezentas!" mi lin interrompis. 
"Ne Jane, ne! Ĉi tiu mondo ne estas loko de ĝuoj; ne penu 
fari tion el ĝi; nek fari el ĝi lokon de ripozo: ne fariĝu mallaborema. 
"Kontraŭe! Mi intencas esti tre laborema!"
"Jane, por ĉi tiu momento mi pardonas vin ankoraŭ; mi 
donas al vi du monatojn por ĝui vian novan vivostaton; du 
monatojn vi povos plene ĝui la ĉarmon de ĉi tiu nove malkovrita parenceco; sed poste mi esperas, ke vi levu vian rigardon 
super Moor House kaj Morton; vi celu kaj aspiru pli ol la 
societon de la fratinoj, pli ol la egoistan ripozon kaj volupteman plaĉon de la civilizita superfiuo. Mi esperas, ke la forto 
de via energio tiam ne lasos vin kvieta." 
Mirigite mi rigardis lin. 
"St. John," mi diris fine, "estas preskaŭ malpie tiel paroli! 
Mi intencis esti feliĉa kaj kontenta kiel reĝino, kaj jen vi klopodas veki en mi denove la senripozecon de antaŭe! Kiacele?" 
"Kun la celo inciti vin apliki la talentojn, kiujn Dio donacis 
al vi kaj pri kio iam vi devos doni respondecon. Jane, mi daŭre 
atentos vin, tion mi jam antaŭe diras al vi. Klopodu subpremi la fortegan ardon, kun kiu vi ĵetas vin sur ĉiajn bagatelojn. 
Ne tiom kroĉiĝu al la aferoj de la karno. Ĉu vi komprenas 
min, Jane?" 
"Jes, same bone kiel mi komprenus vin se vi parolus greke. Mi sentas, ke mi havas multajn tialojn por esti feliĉa, kaj 
feliĉa mi volas esti. Adiaŭ!" 
Mi estis tre feliĉa en Moor House, kaj mi multege laboris, 
same kiel Hannah. Ŝi estis ravita vidante, kiel afabla mi povas 
esti, eĉ meze de la malordo en purigata domo. Kiam ĉio estis preta, mi trovis Moor House tre hejmeca. 
La grava ĵaŭdo fine proksimiĝis. Ni atendis Marian kaj Dianan je krepuskiĝo kaj jam antaŭ tiu tempo ni bruligis la fajron supre kaj malsupre en la domo. La kuirejo aspektis tre 
ordigita. Hannah kaj mi estis jam vestitaj kaj ĉio preta.
Kiel unua venis St. John. Mi estis petinta lin ne alveni antaŭ ol ĉio estos preta. Li trovis min en la kuirejo, dum mi 
bakis kuketojn por la teo. 
Alproksimiĝante al la forno li demandis, ĉu mi bone sukcesis pri la servistina laboro. Mi respondis al li invitante lin 
trairi kun mi la domon por vidi la rezulton de mia laboro. 
Kun peno mi decidigis lin fari tion. Li ĵetis nur rapidan rigardon en la ĉambrojn, kiujn mi malfermis al li kaj irinte de supren malsupren, li diris, ke sendube mi havis multan penon 
arangi ĉion en tiel mallonga tempo, sed ne per unu vorto li 
sciigis, ke la plibonigo plaĉas al li. 
Tiu silentado iom malpliigis mian ĝojon, tion mi devas 
konfesi... Mi pensis, ke la ŝango en la domo vekus ĉe li malnovajn rememorojn, kaj tion mi demandis iom senkuraĝi- 
ĝinte. 
"Ho ne, tute ne;" li kontraŭe estis rimarkinta, ke mi respektis ĉiun rememoron. Li eĉ timis, ke mi dediĉis al tio pli 
multe da tempo ol penvaloras. Ekzemple, kiom da tempo mi 
bezonis por bone aranĝi ĉion en ĉi tiu ĉambro? - "Cetere, ĉu 
vi povas diri al mi, kie estas tiu libro?" 
Mi montris ĝin al li sur la librobreto: li ĝin prenis, kaj 
retirinte sin al sia kutima loko ĉe la fenestro, li eklegis. 
Nu, mia kara leganta, tio ne plaĉis al mi. St. John estis bona 
viro; sed nun mi spertis, ke li diris la veron pri si mem, dirante, ke li estas maldolĉa kaj malvarma. La humaneco kaj la ĉarmo de la vivo ne tuŝis lin, ne altiris lin. Vere, li vivis nur por 
celi tion, kio estas bona kaj granda, sed li ne konis ripozon, 
ne volis ĝin; ankaŭ li ne aprobis ĝin al tiuj, kiuj ĉirkaŭis lin. 
Rigardante malsupren al lia alta frunto, kiu estis senmova kaj 
pala kiel tombŝtono - al liaj belaj trajtoj, kiuj per longa studado fariĝis rigidaj kaj severaj, mi subite komprenis, ke li 
neniam povus esti bona edzo, ke estus malfacila tasko esti lia 
edzino. Kvazaŭ de subita sento mi komprenis lian amon al 
fraŭlino Oliver; mi samopiniis kun li, ke ĝi estis nur amo de 
la sentoj. Mi komprenis, kiel li malestimus sin mem pro la 
febra influo, kiun ĝi efikis je li, kiel li devos deziri sufoki tiun 
amon, kiel li devos dubi pri tio, ke ĝi nen iam kondukos al ilia 
daŭra feliĉo. Mi vidis, ke li estas el tiu materio, el kiu la naturo 
kreas siajn heroojn - kristanajn same kiel idolanajn - siajn 
leĝdonantojn, politikistojn, konkerantojn; firman fortikaĵon, 
sur kiu oni en grandaj epokoj povus fidi pro grandaj interesoj! Sed kiu apud la hejma kameno estas nur tro ofte peza, 
malvarma kolono, malĝojiga kaj mislokita! 
"Ĉi tiu familia ĉambro ne estas lia amata sfero," mi pensis, 
"la himalaja montaro, la arbaretoj de la kafroj, eĉ la pestvizitata, malbeninda marbordo de Gvineo estus pli taŭga por li. 
Li abomenas ripozon en la familia rondo, ĉar ĝi ne estas lia 
elemento; ĉi tie liaj grandaj kapabloj ne disvolviĝas kaj ne 
povas bone elmontriĝi. En bataladoj kaj danĝero, kie kuraĝo 
estas bezonata kaj energio estas ekzercata kaj kie la forto 
povas esti hardita - tie li parolos kaj agos kiel ĉefo, kiel kondukisto! Apud ĉi tiu kameno tamen ĝojema infano venkobatus lin. Li prave elektis la oficon de misiisto - nun mi tion 
komprenas!" 
"Ili venas! ili venas!" kriis Hannah larĝe malfermante la 
pordon de la familia ĉambro. En la sama momento la maljuna 
Karlo ĝoje ekbojis. Mi kuris eksteren. Estis jam mallume, sed 
klare mi aŭdis la rulbruon de la radoj. Hannah rapide bruligis 
lanternon. La veturilo haltis antaŭ la kradpordego. La veturigisto malfermis la veturilpordeton; unua eliris bone konata figuro, poste la dua. Sammomente mia vizaĝo estis sub iliaj 
ĉapeloj, unue mi kontaktiĝis je la palaj vangoj de Maria, poste 
je la harbukloj de Diana. 
Ili ridis, kisis min - poste Hannah; ili karesis Karlon, kiu 
preskaŭ sovaĝiĝis pro ĝojo, ili demandis ĉu ĉio estas en ordo, 
kaj rapidis en la domon, kiam mi prijesis iliajn demandojn. 
Ili preskaŭ malsaniĝis pro la longa vojaĝo en la veturilo kaj 
pro la malbona vojo de Whitcross; iliaj membroj preskaŭ rigidiĝis pro la malvarmega nokta aero; sed iom post iom iliaj 
vizaĝoj malrigidiĝis antaŭ la ĝoje flagranta fajro de la kameno. Dum la veturigisto kaj Hannah enportis la kofrojn, la fratinoj informiĝis pri St. John. Sammomente li eliris la familian ĉambron. Ambaŭ fratinoj ĉirkaŭbrakis lin. Al ĉiu li donis 
kvietan kison, diris kelkajn vortojn de bonveno, lasis paroli al 
si mallongan tempon kaj retiriĝis denove en la familian ĉambron kiel en sian rifugejon, post kiam li diris al la fratinoj, ke 
ili ja baldaŭ ankaŭ iros tien. 
Mi estis bruliginta la kandelojn por konduki ambaŭ supren, sed antaŭe Diana intencis direkti gastamajn ordonojn al 
la veturigisto; post kiam ili estis plenumitaj, ambaŭ sekvis 
min. Ili estis ravitaj pro la novaĵoj kaj ornamaĵoj de siaj ĉambroj. Ĝojege ili parolis pri la novaj fenestro-kurtenoj, pri la 
freŝaj tapiŝoj kaj la riĉe pentritaj porcelanaj vazoj. Mi sentis 
kontentiĝon, ke miaj aranĝoj tute harmoniis kun iliaj gustoj, 
kaj ke ĉio, kion mi estis farinta kontribuis al la granda ĉarmo 
de ilia ĝoja rehejmiĝo. 
La vespero estis belega. Miaj kuzinoj en sia ĝoja kaj ekscitita agordo estis tiel elokventaj pri siaj sciigoj kaj informiĝoj, 
ke la silentemo de St. John per ili estis tute kovrita; li estis 
sincere ĝoja revidi siajn fratinojn, sed li ne povis simpatii kun
iliaj brua ĝojo kaj parolemo. La okazantaĵo de la tago - nome 
la rehejmiĝo de Diana kaj Maria ĝojigis lin; sed la sekvo de ĉio 
tio, la tumulto, la multparola ĝojo - malĝojigis lin. Mi vidis 
je li, kiel li aspiris la pli trankvilan morgaŭon. Kiam la plej alta 
grado de feliĉego estis atingita, ĉirkaŭ unu horon post la 
tetrinkado, ni subite aŭdis, ke iu frapas al la pordo. Hannah 
eniris kun la sciigo, ke malriĉa knabo venis en ĉi tiu nekutima horo por peti sinjoron Rivers tuj iri al lia malsana patrino, kiu estis mortonta. 
"Kie ŝi loĝas, Hannah? 
"Tute malsupre en Whitcross Brow, preskaŭ kvar mejlojn 
de tie ĉi; kaj la tuta vojo konsistas nur el marĉoj. 
"Estas pli bone ne iri tien, sinjoro, la vojo estas neirebla, en 
la nokto ĝi estas eĉ danĝera pro la marĉoj. Krome la nokto 
estas tiel malvarma; la vento estas pli akra ol iam. Mi ja povas 
diri, sinjoro, ke vi venos morgaŭ jam tre frumatene." 
Sed li estis jam en la koridoro kaj surmetis la mantelon, li 
iris sen grumbloj, sen kontraŭstaro. Estis nun la naŭa horo, 
li sekve ne revenos antaŭ noktomezo. Revenante li estis malsata kaj ĝismorte laca; sed li aspektis pli feliĉa kaj pli kontenta 
ol antaŭe. Li estis plenuminta devon, li estis kontraŭbatalinta grandan penon kaj elprovinta siajn energion kaj abnegacion - sufiĉe, li estis pli kontenta pri si mem. 
Mi timis, ke la tuta sekvonta semajno provos lian paciencon. Estis la semajno de kristnasko; neniu el ni komencis specialan laboron, sed ni pasigis la tempon en ĝojo kaj hejma 
senzorgeco. La aero de la marĉo, la libereco de propra hejmo, 
la matenruĝo de feliĉo de la sendependeco: ĉio tio efikis je 
Diana kaj Maria kiel viviganta eliksiro; ili estis gajaj de mateno ĝis tagmezo, de tagmezo ĝis vespero. Ili senhalte povis
babiladi; kaj ilia sprita, proprece kerna konversacio havis por 
mi tiel grandan ĉarmon, ke mi pli volonte partoprenis en ĝi 
aŭ aŭskultis ĝin, ol ĉiun alian amuzaĵon. 
St. John ne malaprobis nian viglecon, sed evitis ĝin per foriro; nur malofte li estis hejme; lia preĝeja komunumo estis 
vasta, la komunumanoj loĝis dise, kaj lia taga tasko devigis lin 
viziti la malsanulojn en la malsamaj distriktoj. 
Iun matenon ĉe la matenmanĝo Diana demandis lin, ĉu liaj 
planoj ankoraŭ ĉiam estas samaj. 
"Ĉiam samaj kaj neŝanĝotaj," li respondis. Kaj li sciigis al 
ni, ke lia forvojaĝo estas fiksita por la sekvonta jaro. 
"Kaj Rosamond Oliver?" demandis Maria. Ŝi demandis 
tion senvole; ĉar apenaŭ ŝi estis eliginta la demandon, ŝi faris 
movon kvazaŭ ŝi dezirus repreni ĝin. 
St. John havis libron en la mano, - li havis la malhejmecan kutimon legi dum la manĝoj - li fermis ĝin kaj rigardis 
antaŭ si, respondante: 
"Rosamond Oliver baldaŭ edziniĝos kun unu el la plej 
estimindaj kaj eminentaj loĝantoj de S..., nome kun la nepo 
kaj heredonto de sinjoro Frederic Granby. Hieraŭ ŝia patro 
sciigis tion al mi." 
Liaj fratinoj rigardis sin reciproke, poste min; ni ĉiuj rigardis lin. Li estis kvieta kiel marmoro. 
"Tiu geedziĝo okazos neatendite kaj rapide," diris Diana, 
"ili konas unu la alian nur tre mallonge." 
"Nur du monatojn. En oktobro ili konatiĝis unu kun la alia 
dum balo en S... Ĉiu prokrasto estas nenecesa, ĉar neniu malhelpo sin prezentas, kaj la geedziĝo ŝajnas esti dezirinda ĉiurilate. Ili geedziĝos tuj kiam la kastelo R, kiun sinjoro Frederic 
cedos al ili, estos preta por ilia akcepto."
Kiam post tiu sciigo, mi por la unua fojo revidis St. John, 
mi tre deziris demandi lin, ĉu tiu okazontaĵo faris lin malfeli- 
ĉa. Sed li ŝajnis tiel malmulte bezoni tiun simpatipruvon, ke 
mi ne diris mian demandon, sed kontraŭe mi sentis honton 
pro la jam antaŭe al li montrita kompato. Krome mi estis tute 
malkutimiĝinta interparoli kun li; denove lia retenemo estis 
tute frosta kaj mia malkaŝemo kuŝis sub ĝi rigida. Li ne estis 
teninta sian promeson trakti min kiel sian fratinon; ĉiam li 
montris inter ni malgrandajn malvarmetajn distingojn, kiuj 
tute ne kontribuis al disvolviĝo de koreco. Mallonge dirite, 
post kiam li rekonis min kiel sian parencinon kaj loĝis kun mi 
en la sama domo, mi sentis, ke la distanco inter ni fariĝis pli 
granda, ol kiam li konis min kiel la instruistinon de la vilaĝ- 
lernejo. Memorante lian antaŭan intimecon, mi ne povis 
kompreni lian retenemon. 
Ĉar tio estis fakto, mi sentis grandan miron, kiam subite li 
levis la kapon super la pupitro antaŭ kiu li sidis kliniĝinta, kaj 
diris: 
"Vi vidas, Jane, ke la batalo estas finita kaj venkita." 
Mirigite, ke li tiel subite alparolis min, mi ne povis tuj respondi. 
Post mallonga hezito, mi respondis: 
"Ĉu vi certe scias, ke ne okazos al vi kiel al konkerinto, kies 
venko estis tro multekoste akirita? Ĉu dua tia venko ne estus 
via pereo?" 
"Mi kredas ke ne. Kaj se vere tio okazus al mi - kion tio 
signifus? Neniam mi trafos en la okazon batali tiel la duan 
fojon. Ĉi tiu konflikto decidis. Nun mia vojo kuŝas klara antaŭ 
mi. Mi dankas Dion pro tio!"
Dirinte tion, li ree dronis en sia silentado kaj sin okupis 
kun siaj paperaĵoj. 
Kiam nia reciproka feliĉo (nome tiu de Diana, Maria kaj mi 
mem) ricevis pli kvietan karakteron, kaj kiam ni rekomencis 
niajn antaŭajn kutimojn kaj regulajn studadojn, sinjoro St. 
John estis pli ofte hejme; kelkfoje li estis eĉ horojn ĉe ni en la 
ĉambro. Dum Maria desegnis, Diana sin okupis per legado de 
enciklopedio, kiun ŝi je mia granda miro trastudis, kaj mi 
rompis al mi la kapon per la germana lingvo, li cerbumis 
super ia mistika scienco; mi kredas, ke ĝi estis orienta lingvo, 
kies studo ŝajnis al li necesa por la plenumo de liaj planoj. 
Kiam li, tiel droninta en siaj studoj, sidis ĉe la kutima fenestro, li ŝajnis esti tre kvieta; sed liaj bluaj okuloj havis proprecan kutimon leviĝi de la fremda gramatiko; ili tiam ŝvebis 
super ni, siaj samstudantinoj, kaj ofte restis super ni kelkan 
tempon kvazaŭ por fikse ekzameni nin; sed se ni renkontis 
lian rigardon, tiam same subite ĝi returnis sin al la gramatiko; tamen ĉiam denove ili sin direktis al nia tablo. Mirigite mi 
demandis al mi, kion tio signifas. Ankaŭ min mirigis la regula 
kontenteco, kiun li ĉiam montris ĉe la sama okazo, nome ĉe 
mia ĉiusemajna vizito al la lernejo de Morton, kvankam ĝi 
ŝajnis al mi tre malgrava. Sed tiu regula kontenteco pligrandigis mian miron, kiam la vetero estis malbona, aŭ kiam 
neĝis, pluvis aŭ ventegis, kaj kiam liaj fratinoj petegis min 
resti hejme, ke li ĉiam kaj neŝanĝeble mokis ilian antaŭzorgemon kaj instigis min sen indulgo kontraŭstari la elementojn. 
"Jane ne estas la senenergiulino, kiun vi volas fari ŝin," li 
tiam kutimis diri; "ŝi povas elteni montaran venton kaj pluvegon aŭ kelkajn neĝflokojn same bone kiel iu ajn el ni. Ŝia
korpostato estas ne nur sana, sed ankaŭ elasta kaj eltenas la 
ŝanĝojn de klimato pli bone ol multaj fortikuloj." 
Kaj kiam mi poste revenis hejmen, ofte tre laca kaj turmentita de la vento aŭ malbona vetero, tiam mi ne kuraĝis plendi, vidante, ke li ekkolerus pro mia plendado. Fortikeco ĉiam 
plaĉis al li; la malo ĉagrenis lin. 
Unu posttagmezon li tamen konsilis al mi resti hejme, ĉar 
mi tre malvarmumis. Liaj fratinoj en mia loko estis irintaj al 
Morton. Mi sidis kaj legis en Schiller, kaj li estis klinita super 
sia orienta gramatiko, kies hieroglifojn li penis deĉifri. Kiam 
mi metis flanken mian tradukon kaj komencis skribekzercon, 
mi okaze rigardis lin kaj rimarkis, ke la gardemaj bluaj okuloj ree estas direktataj sur min. Mi ne povas diri, kiel longe ili 
jam traboris min kaj ekzamenis min de la kapo al la piedoj; 
ili estis tiel akraj kaj tamen tiel malvarmaj, ke sento de superstiĉo min ekregis - estis al mi kvazaŭ mi estas en ĉambro de 
monstro. 
"Jane, kion vi faras?" 
"Mi studas la germanan." 
"Mi dezirus, ke vi anstataŭ la germanan studus la hindostanan." 
"Jen vi ja ne estas serioza." 
"Tiel serioza, ke tio okazu; kaj mi diros al vi kial." 
Tiam li klarigis al mi, ke ĝi estas la lingvo, kiun li estas studanta; ke li tamen jam forgesis pri la komencaj elementoj 
post kiam li enpenetris pli funden en la lingvon; ke estus al li 
tre utile, se li havus lernantinon, kun kiu li ĉiam denove 
povus ripeti la elementojn, por ke ili en tiu maniero pli bone 
restu en lia memoro; ke li jam kelkan tempon hezitis, kiun li 
elektos kiel sian lernantinon: min aŭ siajn fratinojn, ke li fine
elektis min, rimarkante, ke el la trio mi pli longe eltenus ian 
laboron kaj li finis per la demando: "Ĉu vi volas fari al mi tiun 
servon? Eble vi ne bezonus longe montri tiun oferon, ĉar 
pasos nur tri monatoj inter nun kaj mia forvojaĝo." 
St. John ne estis viro, al kiu oni facile povis rifuzi peton, ĉar 
ĉiu impreso - ĉu ĝoja, ĉu malĝoja - estis al li daŭra kaj tre 
profunda. Tial mi konsentis. Kiam Diana kaj Maria revenis 
hejmen, la unue nomita trovis sian lernantinon transirinta al 
ŝia frato. Ŝi ridis kaj ŝi same kiel Maria samopiniis, ke St. John 
neniam povus decidigi ilin fari ion tian. 
Li respondis kviete: "Tion mi scias." 
Mi trovis en li tre paciencan, indulgan, tamen severan 
mastron, li atendis de mi grandan diligentecon; kaj kiam mi 
plenumis lian atendon, li en sia propreca maniero plene konigis al mi sian kontentecon. Iom post iom li akiris super mi ian 
influon, kiu rabis al mi la liberecon pri miaj pensoj kaj volo. 
Liaj atentoj kaj laŭdoj pli multe efikis je mi ol lia indiferenteco. Mi ne povis plu senĝene ridi kaj paroli, kiam li ĉeestis, ĉar 
tede ĝenanta instinkto igis senti, ke ĉio vivoplena (almenaŭ 
ĉe mi) estas al li malagrabla. Mi sciis bone, ke li ŝatas nur 
seriozan animstaton kaj okupiĝon, ke estas al mi vane klopodi ion kontraŭan en lia ĉeesto. Min regis kvazaŭ glacia sorĉo. 
Kiam li diris: "Iru", tiam mi iris. Kiam li diris: "Venu", tiam mi 
venis. "Faru tion", tiam mi obeis. Sed mi ne amis tiun sklavecon. Eĉ mi ofte dezirus tutkore, ke li estus daŭriginta tute min 
ne atenti. 
Iun vesperon, kiam liaj fratinoj kaj mi estis irontaj por dormi, li kisis ambaŭ laŭ sia kutimo; al mi ankaŭ laŭkutime li 
etendis la manon. Diana, okaze estante en la plej petola humoro (ŝi tute ne submetis sin al lia volo kiel mi, ĉar ŝia volo en 
kontraŭa direkto estis same forta kiel lia) ekkriis: 
"St. John! vi kutimas nomi Jane via tria fratino, sed vi ne 
pritraktas ŝin kiel tian; vi ankaŭ ŝin kisu!" 
Ŝi puŝis min al li. Mi opiniis Dianan tre enuiga kaj estis 
malagrable konfuzita. Kaj dum mi sentis tion, St. John klinis 
la kapon, lia greka vizaĝo estis tuŝonta mian, liaj okuloj ser- 
ĉis miajn - li kisis min. Reale ne ekzistas marmoraj aŭ glaciaj kisoj, alie mi dirus, ke la kareso de mia spirita nevo apartenus al unu el tiuj specoj, sed eble ekzistas eksperimentkisoj 
- kaj lia estis eksperimentkiso. Doninte ĝin al mi li rigardis 
min por ekzameni la efikon; ĝi ne estis tre frapanta; tre certe mi ne ruĝiĝis; eble mi iom paliĝis, ĉar mi sentis tiun kison 
kiel sigelon sur miaj katenoj. Poste li neniam plu preterlasis 
tiun ceremonion, kaj la seriozeco kaj submetiĝo, kun kiuj mi 
submetiĝis al ĝi, ŝajne por li aldonis al ĝi ian ĉarmon. 
Rilate al mi, ĉiutage mi deziris pli kaj pli kontentigi lin. Sed 
por fari tion, mi sentis ankaŭ ĉiutage pli kaj pli, ke mi devas 
malkonfesi pli ol la duonon de mia karaktero, subpremi 
miajn emojn, puŝi miajn dezirojn perforte el iliaj originalaj 
direktoj, kaj devigi min al okupoj kaj amuzaĵoj, por kiuj mi 
laŭkaraktere trovis en mi neniun inklinon. Li volis levi min ĝis 
ia alto, ĝis kiu mi ne povis leviĝi; ĉiuhore mi ellaciĝis atingi 
nivelon, kiun li tiel neatingeble alte estis metinta. Kaj tio estis 
same neebla kiel klopodi ŝanĝi miajn malregulajn vizaĝtrajtojn laŭ lia klasika specimeno, doni al miaj ŝanĝeble verdaj 
okuloj la marbluan koloron kaj solenan pompon de liaj. 
Tamen ne nur lia supera influo min katenis por tiu momento. Dum kelka tempo ne nur mi aspektis malgaje, sed eĉ
konsumanta ĉagreno mordetis mian koron kaj sufokis mian 
feliĉon jam ĉe ĝia fonto - la ĉagreno pri necerteco kaj dubo. 
Eble, mia leganto, vi kredas, ke mi forgesis pri sinjoro 
Rochester, - post kiam ŝanĝiĝis mia sorto kaj aliiĝis mia 
ĉirkaŭaĵo. Eĉ ne unu momenton mi forgesis pri li. Mia memoro al li restis tia sama; ĉar ne estis nebulo, kiu povis forpeli 
helan sunbrilon, ĝi ne estis bildo desegnita en la sablo kaj kiu 
povis esti forblovata de ventego. Ĝi estis nomo, kiu per bronza grifelo estis skribita sur tablo, kiu daŭros same longe kiel 
la marmoro, kaj kiu portis liajn trajtojn. Ĉie min sekvis la sopiro ekscii, kio el li estis fariĝinta. Kiam mi estis ankoraŭ en 
Morton, mi ĉiuvespere eniris mian loĝejon por pensi pri tio, 
kaj nun en Moor House mi ĉiuvespere eniris mian ĉambron 
por nutri tiun penson la tutan nokton. 
Dum mia necesa korespondado kun sinjoro Briggs pri la 
testamento, mi estis demandinta, ĉu eble li scias ion pri la 
sanstato kaj la restadejo de sinjoro Rochester; sed kiel St. 
John jam konjektis, Briggs sciis nenion pri ĉio, rilatanta sinjoron Rochester. Poste mi skribis al sinjorino Fairfax petegante ŝin informi min pri tio. Kun certeco mi atendis atingi per 
tio mian celon; mi estis konvinkita ricevi tujan respondon. Mi 
tial estis mirigita, kiam en la daŭro de du semajnoj neniu sciigo venis, sed post paso de du monatoj, en kiuj la poŝtisto ĉiutage venis, ne portante al mi eĉ unu leteron, min ekregis 
morta angoro. 
Mi skribis ankoraŭ unu fojon, estis ja eble, ke mia unua 
letero iel perdiĝis. Post nova klopodo sekvis nova espero, kiel 
antaŭe ĝi lumis kelkajn semajnojn, poste ĝi flagretis ankoraŭ 
kelkajn fojojn kaj fine tute estingiĝis. Eĉ ne unu linion mi 
ricevis, eĉ ne unu vorton! Kiam pasis duona jaro en vana
atendado, formortis en mi ĉiu espero, kaj ĉirkaŭ mi estiĝis 
mallumo. 
Ĉirkaŭe floris ĉarma printempo; min ĝi ne ĝojigis. La somero alproksimiĝis. Diana faris sian eblon por ĝojigi min; ŝi 
diris, ke mi aspektas malsana kaj proponis, ke ŝi akompanu 
min al la marbordo. St. John kontraŭstaris, dirante, ke mi ne 
bezonas distriĝon, ke mia nuna vivo havas celon; kaj tian 
celon mi ĝuste kaj nepre bezonas. Supozeble por plenigi 
miajn devomankojn, li plilongigis miajn studhorojn en la 
hindostana lingvo kaj iĝis ankoraŭ pli instiganta rilate al mia 
perfektiĝado en tiu lingvo. Kaj mi - malsaĝulino - eĉ ne 
pensis, ke mi kontraŭdiru lin - mi ne povis kontraŭstari lin. 
Iun tagon mi estis ankoraŭ pli malĝoja dum la leciono, tion 
kaŭzis granda seniluziigo. Hannah estis dirinta al mi en la 
mateno, ke venis por mi letero kaj kiam mi malsupreniris por 
akcepti ĝin, preskaŭ certa, ke fine la tiel longe aspiritaj sciigoj 
atingis min, mi trovis nur tre malgravan aferleteron de sinjoro Briggs. La forta bato elpremis larmojn el miaj okuloj kaj 
dum mi sidis kurbiĝinta super la nekompreneblaj literoj kaj 
la floreca stilo de hinda verkisto, miaj okuloj denove pleniĝis 
de larmoj. 
St. John vokis min al sia flanko por legi; kiam mi penis fari 
tion, mia voĉo min forlasis, singultoj sufokis miajn vortojn. Ni 
estis duope en la ĉambro. Diana sin okupis pri sia muziko en 
la familia ĉambro, Maria laboris en la ĝardeno. Estis ĉarma, 
klara, sunplena, ĝojiga tago en majo. Mia kunulo tute ne 
montris miregon pro mia animstato kaj eĉ ne informiĝis pri 
ĝia kaŭzo. Li diris nur: 
"Jane, ni atendos kelkajn minutojn ĝis vi regis vin." 
Dum mi kiel eble plej rapide klopodis subpremi mian emocion, li kviete kaj pacience restis sidanta, klinita super sia 
pupitro kiel kuracisto, kiu per la okulo de la scienco atendis 
la jam longe atenditan, plene klarigitan krizon en la malsano 
de paciento. Kiam mi ĉesis singulti kaj sekigis miajn okulojn 
kaj iom murmuris, ke tiun matenon mi sentis min malsaneta, mi denove komencis mian laboron kaj klopodis fini ĝin. 
Poste St. John metis flanken miajn librojn, fermis sian 
pupitron kaj diris: 
"Jane, vi nun faru promenon kaj eĉ kun mi." 
"Mi vokos Dianan kaj Marian." 
"Ne. Ĉi tiun matenon mi bezonas nur unu akompanantinon, kaj tio estu vi. Vestu vin, eliru tra la kuireja pordo, eniru la vojon al Marsh Glen, post malmultaj momentoj mi estos apud vi." 
Kompromison mi ne konis. Neniam en mia vivo, kiam mi 
devis agi kontraŭ firmaj karakteroj, kiuj staris malflekseblaj 
antaŭ mi, mi konis mezvojon inter plena submeto kaj obstina kontraŭstaro. Mi ĉiam rimarkis kiel la unua, kelkfoje kun 
vulkana fortegeco transiris en la duan; kaj ĉar en tiu momento neniu el la cirkonstancoj, kaj ankaŭ ne mia animstato estis 
klinita al kontraŭstaro, mi sekvis obee la ordonojn de St. John 
kaj en dek minutoj mi malsupreniris la preskaŭ neireblan 
vojon al la ravino ĉe lia flanko. 
La vento venis el la okcidento kaj trans la montetojn, ĝi 
estis plena de odoro de erikejo kaj kanoj; la ĉielo estis senmakule blua kaj la rivereto, rapidanta tra la ravino kaj alta pro 
la multaj pluvadoj de la pasinta printempo, klare fluis preter 
nin kaj kaptis la sunradiojn, respegulante ilin. Daŭrigante 
nian vojon kaj forlasinte la vojeton, ni venis sur delikatan, 
muskan, smeralde verdan grundon, sur kiu floris tie kaj alie 
blankaj kaj stelformaj flavaj floroj. Ni estis nun tute ĉirkaŭitaj de montetoj, ĉar ĝis iliaj suproj la ravino sin etendis. 
"Ĉi tie ni volas ripozi," diris St. John, kiam ni atingis la 
unuajn postrestintojn de tuta aro da ŝtonegoj, kiuj protektis 
iaspecan vojeton, al kies alia ekstremo la rivereto formis profundan akvofalon kaj kie kelkajn metrojn pli for la monto 
estis senigita de monto-musko kaj floroj kaj kie floris nur 
erikoj; tie el la romantiko fariĝis sovaĝejo kaj mallumo el la 
freŝeco - tie regis nur soleco kaj malĝoja paco. 
Mi sidiĝis; St. John staris ĉe mia flanko. Li rigardis supren 
al la intermonto kaj malsupren en la ravinon; liaj rigardoj 
ŝvebis for kun la rivereto kaj returniĝis por vagi trans la sennuban ĉielon, kiu donis al la akvo ĝian koloron. Poste li 
demetis sian ĉapelon por ke la vento ludu per liaj haroj kaj 
kisu lian frunton. Li ŝajnis havi kontakton kun la spirito de ĉi 
tiu soleca kaŝejo: liaj okuloj kvazaŭ diris adiaŭ al iu estaĵo. 
"Mi revidos ĝin," li laŭte diris, "en sonĝo, kiam mi dormos 
ĉe la bordo de Gango; kaj tiam - en pli malfrua horo - kiam 
alia dormo min regos - ĉe la bordo de pli malhela rivero." 
Strangaj vortoj de stranga amo! Ili estis la pasio de severa 
patrioto al lia patrujo! Li sidiĝis. Dum duona horo ni diris 
neniun vorton, nek li al mi, nek mi al li. Post la paso de tiu 
tempospaco li denove komencis: 
"Jane, mi forvojaĝos post ses semajnoj; mi jam rezervis 
mian kajuton en velŝipo, kiu la dekduan de junio velveturos 
al orienta Hindujo." 
"Dio protektos vin, ĉar vi laboros por Li," mi respondis. 
"Jes," li diris, "tio estas mia fiereco kaj mia ĝojo. Mi estas 
servisto de ne erarema Sinjoro. Mi ne eniras la vivon sub
homa gvidado, ne sub gvidado, kiu estas submetita al erarplenaj leĝoj kaj al erarema perforto de miaj malfortaj kunhomoj, 
- mia Reĝo, mia Leĝdonanto, mia Gvidanto estas la Ĉiupotenca, la Perfekta! Al mi ŝajnas tiel strange, ke ne ĉiuj, kiuj ĉirkaŭas min, mortas pro la dezirego ariĝi sub la sama standardo - por plenumi la saman laboron." 
"Ne ĉiuj havas vian forton, kaj estus malsaĝe, se la malfortuloj volus iri kun la fortuloj." 
"Pri la malfortuloj mi ne parolas kaj al ili mi ne pensas; mi 
turnas min nur al tiuj, kiuj estas indaj kaj kapablaj plenumi 
tiun laboron." 
"Ilia nombro estas nur malgranda, kaj estas malfacile trovi ilin." 
"Vi prave parolas; sed se oni ne trovis ilin, tiam ĝi estas nia 
devo inciti - decidigi ilin, montri al ili, kiuj talentoj al ili estas 
donitaj kaj kial ili ricevis tiujn talentojn - nia devo estas krii 
al ili en la oreloj tiun sciigon de la ĉielo, oferi al ili lokon en 
la aro de la elektitoj." 
"Ĉu unue ilia koro ne diros al ili, se vere ili estos kapablaj 
pri tiu tasko?" 
Estis al mi, kvazaŭ terura sorĉo pli kaj pli kaptis min. Mi 
tremis pro angoro, ke mi aŭdus diri vorton, kiu samtempe 
klarigus kaj rompus la sorĉon. 
"Kaj kion via koro al vi diras?" demandis St. John. 
"Mia koro estas muta - mia koro estas muta," mi respondis tremante. 
"Tiam mi devas paroli anstataŭ ĝi," daŭrigis li per sia profunda senkompata voĉo. "Jane, iru kun mi al Hindujo! Iru kun 
mi kiel mia helpantino, mia kunlaborantino." 
La ravino kaj la ĉielo ŝanceliĝis; la monteto sin levis kaj sin
mallevis! Estis al mi, kvazaŭ mi aŭdis voĉon de la ĉielo - kvazaŭ estus aperinta antaŭ mi sendito kiel tiu de Macedonujo, 
kiu kriis: "Venu kaj helpu al ni!" Sed mi ne estis apostolo - 
mi ne povis vidi la heroldon - mi ne povis aŭdi lian vokadon. 
"Ho, St. John!" mi kriis. "Kompatu min!" 
Sed mi petis al viro, kiu ne konis kompaton nek konsciencriproĉon, kiam li kredis plenumi sian devon. 
Li parolis plue: 
"Dio kaj la naturo destinis vin kiel edzinon de misiisto. Ili 
donacis al vi ne korpajn, sed spiritajn ecojn; vi estas kreita por 
laboro, ne por amo. Vi devas, nepre devas fariĝi edzino de 
misiisto. Vi devas fariĝi mia. Mi postulas vin - ne por mi, ne 
por mia feliĉo, mi postulas vin por la servo de mia ĉiopotenca 
Sinjoro." 
"Ne, por tio mi ne taŭgas - mi ne sentas vokinklinon por 
tio," mi diris. 
Li estis preparinta sin al tiuj protestoj; ili ne emociis lin. 
Vere, kiam li dorsapogis sin al ŝtonego kaj krucis la brakojn 
sur la brusto kaj rigardis min, tiam mi vidis je liaj vizaĝesprimoj, ke li estas preparita al longa kaj forta kontraŭstaro, kaj 
ke li provizis sin per multa pacienco, kiu sufiĉos ĝis la fino - 
tamen ke li decidis, ke tiu fino estos lia venko. 
"Humileco, Jane, estas la fundamento de ĉiuj kristanaj virtoj," li diris, "vi pravas dirante, ke vi ne taŭgas por tiu laboro. Kiu en vero taŭgas por ĝi? Aŭ kiu, estante vere vokita, kredis sin inda je tio? Ekzemple, mi mem estas nur polvo kaj cindro. Kun la apostolo Paŭlo mi nomas min la plej granda el 
ĉiuj pekuloj. Sed mi ne permesas al tiu konscio pri mia propra humileco, ke ĝi submetu aŭ timigu min. Mi konas mian 
kondukanton: mi scias, ke li estas same justa kiel ĉiopotenca;
kaj elektante malfortulon por plenumi grandan taskon, li fine 
ankaŭ perfektigos la nesufiĉecon de la rimedoj. Pensu kiel mi, 
Jane - fidu kiel mi! Mi postulas de vi, ke vi apogu vin sur la 
rokon de la jarmiloj; ne dubu, sed estu certa, ke ĝi kapablos 
porti la ŝarĝon de viaj homaj malfortecoj." 
"Mi komprenas nenion de la vivo de misiisto; mi ne pripensis la laboron de iu tia." 
"En tio, mi povus instrui vin malgraŭ mia humileco; de 
horo al horo mi povas indiki al vi vian taskon, de momento 
al momento mi povas helpi vin. Kaj tio estus ja nur necesa en 
la komenco. Baldaŭ vi estos same forta kaj same taŭga por la 
laboro kiel mi mem, ĉar mi konas vian forton kaj poste vi ne 
plu bezonas mian helpon." 
"Sed kie do estas mia forto por tia entrepreno? Pri tio mi 
scias nenion. Dum vi tiel parolas al mi, nenio en mi ekscitiĝas, 
tute nenio. Mi sentas nenion - miaj pulsoj ne batas pli rapide, neniu interna voĉo konsilas aŭ kuraĝigas min. Ho, mi 
dezirus, ke mi povus montri al vi, kiel mia animo en ĉi tiu momento estas simila al malluma malliberejo, sur kies terura 
planko enradikiĝas nur unu turmentiga frukto - la frukto 
esti konvinkita de vi pri klopodo, kiun mi neniam povus plenumi!" 
"Mi havas respondon por vi - aŭskultu. De post nia unua 
renkonto mi severe ekzamenis vin. Dek monatojn mi faris vin 
mia studobjekto. Per malgrandaj diversaj elprovoj mi ekzamenis vin - kaj kion mi spertis kaj vidis? Mi trovis, ke vi en 
la vilaĝa lernejo akurate kaj honeste povis plenumi laboron, 
kiu estis kontraŭa al viaj inklinoj kaj kutimoj; mi eĉ vidis, ke 
vi plenumis ĝin taŭge kaj lerte; dum vi regis, vi povis ankoraŭ 
konkeri al vi korojn. Per la kvieteco, kun kiu vi eksciis, ke
subite vi fariĝis riĉa, mi ekkonis vian karakteron, kiu estas 
senigita de la malvirto de Demas, - riĉeco ne regis vin. En la 
decida servemo, per kiu vi dividis vian riĉecon en kvar partojn, tenante por vi mem nur unu parton kaj lasante la aliajn 
al la postulo de tute abstrakta juĝdecido, mi ekkonis animon, 
en kiu ardis la fajro de dankemo kaj de oferemo. En la cedemo, laŭ kiu vi forlasis studadon, kiu interesis vin, kaj komencis alian, nur ĉar ĝi interesis min; en la nelacigebla diligenteco, per kiu vi ĝis nun persistas en tio - en la firma, neŝancelebla energio kaj egala humoro, per kiu vi venkis la malfacilaĵojn de tiu studado - en ĉio tio mi ekkonis la perfektecon 
de la ecoj, kiujn mi serĉas. Jane, vi estas dolĉanima, diligenta, altruisma, fidela, konstanta kaj kuraĝa; tre amriĉa kaj tre 
heroa; ĉesu malfidi vin mem - mi fidas vin senkondiĉe. Kiel 
ĉefino de hindaj lernejoj, kaj helpantino inter hindaj virinoj, 
via kunhelpo estos al mi de netaksebla valoro." 
La fera kiraso, en kiu mi estis vestinta min, kuntiriĝis pli kaj 
pli ĉirkaŭ mi; la konvinko venis per malrapidaj, certaj paŝoj. 
Eĉ se mi malfermus miajn okulojn - ĉi tiuj delikataj lastaj 
vortoj sufiĉis por liberigi al mi la vojon. Mia tasko, kiu komence ŝajnis al mi tiel nedifinita, tiel senespere implektita, estis 
preninta difinitan formon sub lia mano, dum li parolis. Li 
atendis respondon. Mi petis kvaronhoron por pripensi, antaŭ 
ol li denove parolos. 
"Volonte," li respondis, kaj forlasante la rokon, li iris kelkajn paŝojn supren en la direkto al la ravino, sin ĵetis tie sur 
la erikojn kaj restis kuŝanta senmove. 
"Mi estas devigata konfesi, ke mi povus fari kaj plenumi, 
kion li deziras de mi," mi diris al mi - "nome se mi ne mortos. Sed mi sentas, ke mi ne longe vivos sub la hinda suno. -
Kio poste? Tio preskaŭ ne tuŝas lin! Kiam la tempo de mia 
morto venos, li en trankvilo kaj sankteco redonus min al la 
Dio, kiu estus doninta min al li. Tio estus tre simpla afero. Se 
mi forlasos Anglujon, mi forlasos nur karan, sed senfine 
dezertan, solecan landon - ĉar en ĝi ne estas plu sinjoro 
Rochester, - kaj eĉ se li estus en ĝi, kio tio estus por mi? Kiun 
signifon tio iam povus havi por mi? Mia tasko nun estas: vivi 
sen li. Nenio estas pli malsaĝa, nenio estas pli malforta, pli 
senutila, ol mizere tiel vivi de unu tago en alian; estus al mi 
kvazaŭ ie mi atendus ankoraŭ neeblan ŝanĝon de la cirkonstancoj, kiu povus denove unuigi min kun li. Kompreneble mi 
devis serĉi alian intereson en la vivo anstataŭ tio, kion mi 
estis perdinta, kiel iam diris St. John, kaj ĉu la tasko, kiun li 
nun metos sur min, vere ne estas la plej glororiĉa, kiun Dio 
povas surmeti kaj homo povas plenumi? Ĉu ĝi kun siaj noblaj zorgoj kaj altaj sekvoj, ne plej bone taŭgas por plenigi la 
malplenan lokon, kiun ruinigita espero kaj mortinta amo 
postlasas? Mi kredas, ke mi povas respondi nur ' jes' - tamen 
tremo min regas. - Ĉar, ho ve! se mi iros kun St. John, tiam 
mi fordonos pli ol la duonon de mia propra memo; irante al 
Hindujo mi iros renkonte al frutempa morto. Kaj kiel pasos 
la tempo inter mia adiaŭo al Anglujo kaj mia tombo en Hindujo? Ho! tion mi scias tre bone! Ankaŭ tio kuŝas klare antaŭ 
miaj okuloj! Streĉante ĉiujn miajn fortojn ĝis doloros miaj 
membroj kaj ŝiriĝos miaj nervoj, tiam mi plenumos la dezirojn de St. John ĝis iliaj malgrandaj detaloj. Irante kun li - 
oferi min tiel, kiel li deziras, mi metos ĉion sur la altaron - 
koron, vivoforton, tiam la ofero estos kompleta. Neniam li 
amus min; sed li estos kontenta je mi. Mi montrus al li fortecon kaj energion, helpfontojn, kies ekzistadon li neniam
supozis. Jes! mi povas same streĉite labori kiel li, kaj kun la 
sama komplezemo. 
Mi estus kapabla konsenti lian peton - jes. Sed troviĝas 
fakto - terura fakto. Kaj ĝuste tion li postulas, mi devos esti 
lia edzino; kaj por mi li ne havas pli multan inklinon de edzo 
ol tiuj malmolaj ŝtonegoj, trans kiujn la rivero sin ĵetas malsupren en la abismon. 
Li ŝatas min kiel soldato ŝatas bonan armilon - kaj tio 
estas ĉio! Tio ne ĝenos min, se mi ne estas lia edzino; sed ĉu 
mi povus toleri, ke li daŭrigu siajn planojn ĝis la fino, kaj ĉu 
mi povus iri kun li laŭlonge de la edziĝ-ceremoniojn? Ĉu mi 
povus akcepti de li la edziĝan ringon kaj elporti ĉiujn formojn 
de amo, kiujn sendube ankaŭ li rigardas konscience - kaj 
tamen scii, ke la spirito estas malproksime de li? Ĉu mi povus 
elporti la konscion, ke ĉiu kareso, kiun li al mi montros, estas 
ofero, kiun li dediĉas nur al siaj principoj? Ne! Tia martireco 
estus monstrega! Neniam mi prenos ĝin sur min. Mi povus 
akompani lin kiel lia fratino - ne kiel lia edzino. Kaj tion mi 
volas diri al li." 
Mi rigardis al la monteto; li kuŝis tie kiel falinta kolono. Lia 
vizaĝo estis turnita al mi. Akre kaj atente liaj rigardoj estis 
fiksitaj sur mi. Li salte leviĝis kaj alproksimiĝis al mi. 
"Mi estas preta iri al Hindujo - se mi povos iri tien libere." 
"Tiu respondo bezonas komentarion; ĝi ne estas klara." 
"Ĝis nun vi estis mia adoptita frato - mi via adoptita fratino. Ni daŭrigu esti tiaj. Estas pli bone, se ni ne geedziĝos." 
Li kapneis. "En tiu okazo la adoptita gefrateco ne respondus sian celon. La afera estus alia, se vi estus mia vera fratino: tiam mi irus kun vi kaj ne serĉus edzinon. En la nunaj
cirkonstancoj nia unuiĝo devas esti sanktigita kaj sigelita de 
la edziĝo, alie ĝi tute ne ekzistus. Praktikaj malhelpaĵoj kontraŭas ĉiun alian planon. Ĉu vi ne komprenas tion, Jane? Pripensu nur momenton - via prudento kondukos vin." 
Mi pripensis. Malgraŭ tio mia prudento diris al mi nenion, 
krom tiu sola fakto, ke ni ne amas unu la alian, kiel edzo kaj 
edzino devas ami sin. Kaj tial ĝi komprenigis al mi, ke ni ne 
geedziĝu! Tion mi diris al li. 
"St. John," mi respondis, "mi amas vin kiel mian fraton - 
vi min kiel vian fratinon. Tiel ni daŭrigu." 
"Tion ni ne povas - ne povas," li respondis akre, mallonge 
kaj decidite, "tio estos neebla. Vi diris, ke vi volas iri kun mi 
al Hindujo, ne forgesu tion - vi diris tion." 
"Kondiĉe." 
"Bone - bone. Kontraŭ la ĉefafero - la forvojaĝo el Anglujo kun mi, la kunlaborado kun mi en mia estonta laboro 
- vi havas neniun malhelpon. Vi kvazaŭ jam metis la manon 
sur la plugilon; vi estas tro konstanta kaj persistema por repreni vian konsenton. Vi bezonas nur fiksi la okulojn sur la 
celo, tio estas plenumi ĝis la fino la laboron de vi entreprenotan. Plisimpligu viajn tro komplikitajn interesojn: senton, 
pensojn, dezirojn, celon; kunfandu ilin en la solan intencon 
- nome, forte plenumu la mision de via potenca sinjoro. Por 
povi tion, vi bezonas kunhelpon, edzon - ne fraton, ĉar tia 
ligilo estas tro malforta. Ankaŭ mi ne bezonas fratinon: mi 
povus elekti ŝin ĉiutage. Mi bezonas edzinon - tio estas la 
sola helpantino, kiun mi sufiĉe bone povos influi kaj kunligi 
al mi ĝis la morto." 
Frostotremo regis min, dum li parolis; ĝis mia midolo mi 
sentis la influon - mi konsciis la povon, kiun li posedis super
mi. "Ne serĉu en mi tian helpantinon, St. John! Serĉu edzinon, kiu estas al vi pli inda ol mi." 
"Pli inda je mia celo, vi volas diri - pli inda je mia ofico. Mi 
ankoraŭfoje ripetas, ke ŝi ne estos sensignifa estaĵo - ne por 
viro kun egoistaj deziroj mi serĉas kunulinon - ne, mi serĉas 
edzinon por la misiisto." 
"Kaj mi estas inklina, doni al la misiisto miajn fortojn - ĉar 
jen ĉio, kion li deziras - sed ne min mem; tio ja signifus aldoni al la kerno la ŝelon kaj la ilekson. Li ne bezonas ilin - kaj 
tial mi volas konservi ilin." 
"Tion vi ne povas - tion vi ne rajtas! Ĉu vi kredas, ke Dio 
kontentiĝas kun duona ofero? Mi reprezentas la aferon de 
Dio, en lian armeon mi enkorpusigas vin. Pro Li mi ne povas 
akcepti duonan ĵuron de fideleco - ĝi estu kompleta!" 
"Ho! mi estas inklina doni al Dio mian koron, ĉar vi ne 
bezonas ĝin!" 
Mi ne povas ĵuri tion, mia kara leganto, ke en la tono en 
kiu mi diris la lastajn vortojn, kaj en la sento ĝin akompananta, ne kuŝis iom da subpremita sarkasmo. Ĝis tiu tempo mi 
timis St. John silente, ĉar mi ankoraŭ ne komprenis lin. Li 
tenis min en stato de angoro, ĉar mi dubis pri li. Ĝis nun mi 
ne estis kapabla diri, kiom en li estis sankta kaj homa; sed ĉi 
tiu konferenco kondukis al malkaŝigo; la analizo de lia esta- 
ĵo plenumiĝis antaŭ miaj okuloj. Mi vidis liajn malfortecojn, 
mi komprenis ilin. Mi komprenis, ke ĉi tie sur la erikobedo, 
kun tiu bela virfiguro antaŭ mi, mi kuŝas antaŭ la piedoj de 
viro, kiu eraris, kiel mi eraris. La vualo defalis de lia rigoreco 
kaj de lia despotismo. Kaj malkovrinte tiujn liajn ecojn, mi 
vidis lian malperfektecon kaj mi kuraĝiĝis. Mi staris antaŭ
egalulo - antaŭ homo, kun kiu mi povis disputi- kiun mi 
povis kontraŭstari, se tio estus bona kaj necesa. 
Dirinte la lastajn parolojn, li eksilentis: mi kuraĝis fikse 
rigardi lin. Liaj okuloj, direktataj al mi, samtempe esprimis 
gravan miregon kaj akran scivolon. Li ŝajnis diri: "Ĉu ŝi estas 
sarkasma? Kaj eĉ kontraŭ mi?" 
"Kion ĉi tio signifas?" 
Post kelka tempo li parolis plue: "Ni ne forgesu, ke ĉi tio 
estas grava afero, afero pri kiu ni ne senpune povas paroli 
facilanime. Mi esperas Jane, ke vi estas sincera, kiam vi diras, 
ke vi volas doni vian koron al Dio - tio estas ĉio, kion mi 
postulas. Kiam vi estos seniginta vian koron de ĉio monda kaj 
doninta ĝin al via Kreinto, tiam la disvastiĝo de la regno de 
tiu via Kreinto estos via plej alta feliĉego, via sola aspiro, kaj 
ĉiuhore vi estos inklina fari ĉion, kion tiu celo postulas. Vi 
vidus, kian potencan forton ricevus niaj kunigitaj klopodoj 
per nia korpa kaj spirita geedziĝo - per tiu unuiĝo, kiu donas daŭran interkonsenton al destinoj kaj celoj de homaj 
kreitaĵoj -; kaj, dum mi transiras ĉiujn aliajn kapricojn, ĉiujn 
bagatelajn malfacilaĵojn kaj kontraŭaĵojn de la sentoj kaj la 
gradon, potencon aŭ karesemon de pura persona inklino, vi 
rapidos por tuj efektivigi tiun unuiĝon!" 
"Ĉu vere?" mi demandis kaj rigardis liajn trajtojn, kiuj estis 
tiel belaj en sia harmonio, sed malofte timigaj pro sia severeco; mi rigardis lian frunton, kiu estis tirana kaj potenca, sed 
ne sincera; liajn okulojn, kiuj estis lume brilaj kaj profundaj 
kaj penetrantaj, sed neniam kvietaj; lian sveltan imponan 
figuron - kaj tiam mi imagis esti lia edzino. Ho! tio estus io 
neebla! Kiel lia helpantino, kamaradino, al tio mi konsentus! 
En tiuj lastaj ecoj mi irus kun li trans marojn, mi laborus kun
li en la aziaj dezertoj sub tropika suno, mi admirus lian forton, lian dediĉon, sindonon; mi eĉ instigus lin; mi vidus 
trankvile kaj senemocie lian neekstermeblan ambicion; mi 
povus disigi la kristanon de la homo, mi povus altgrade estimi 
la unuan, kaj pardoni tutkore la alian. Sendube mi ofte kaj 
multe suferus, sed miaj koro kaj animo, mi mem estus libera! Tiam mi ĉiam povus reiri al mia neĝenita memo, mi havus 
ankoraŭ miajn nekatenitajn sentojn por la momentoj de 
malĝoja soleco. En mia animo estus rifuĝejoj, kiuj apartenus 
al mi mem, en kiujn li neniam povus penetri; tie povus freŝe 
kaj senĝene ekĝermi kaj kreski la sentoj, kiujn lia severeco ne 
povus brulsekigi, lia mezurita paŝo ne povus piedpremi - sed 
kiel lia edzino, ĉiam ĉe lia flanko, ĉiam subpremita - devigita 
ĉiam konservi la fajron de mia karaktero, devigi ĝin, ke ĝi 
konsumiĝu en mi mem; neniam povi eligi krion, kiam la kaŝita flamo konsumus unu organon post la alia ho ne! tio estus 
neelportebla! 
"St. John!" mi ekkriis, kiam en mia imago mi ĉion tion pripensis. 
"Nu?" li diris glacimalvarme. 
"Mi ripetas ankoraŭ unu fojon, mi konsentas iri kun vi kiel 
via kunulino, kiel via helpanta misiistino - sed ne kiel via 
edzino. Mi ne povas edziniĝi kun vi - mi ne povas fariĝi parto de vi." 
"Vi devas fariĝi parto de mi," li decide rediris, "alie la tuto 
estus neebla. Kiel mi, viro malpli ol tridekjara, povus irigi kun 
mi en Hindujon knabinon deknaŭjaran, se ŝi ne estus mia 
edzino? Kiel ni ĉiam povus esti kune - kelkfoje en izolitaj 
sovaĝejoj, kelkfoje inter sovaĝaj gentoj - kaj ne esti geedzi- 
ĝintaj?"
"Tre bone vi povus," mi respondis. "Tre bone sub tiaj cirkonstancoj; same bone kiel se mi estus via vera fratino aŭ viro 
kaj ekleziulo kiel vi mem." 
"Oni scias, ke vi ne estas mia fratino; nenien mi povas konduki vin kiel fratinon; estus ligi insultan malfidon al niaj kalkanoj, se mi klopodus tion. Kaj cetere - se vi havas la fortan 
prudenton de viro, vi tamen havas ankaŭ la koron de virino 
- kaj - kaj estus neeble." 
"Estus eble," mi certigis iom malestime. "Estus tre eble. Mi 
havas la koron de virino - sed ne rilate al vi; al vi mi sentas 
nur la konstantan amikecon de kunulino, la sincerecon, la 
fidelecon, la fratan senton de milit-kamarado; la estimon kaj 
la submetiĝon de novekonvertita por ĉefpastro. Nenion pli! 
Do, timu nenion!" 
"Ĝuste tion mi bezonas," li diris parolante al si mem, "ĝuste tion mi bezonas! Sed malhelpaĵoj estas sur la vojo! - ili 
devas esti batitaj teren. Jane, vi ne pripentos, edziniĝinte kun 
mi; pri tio estu certa. Ni devas geedziĝi. Mi ripetas, ke alia 
eliro ne ekzistas; kaj post la geedziĝo sendube sufiĉe da amo 
venos por igi en viaj okuloj la unuigon portebla." 
"Mi abomenas vian opinion pri amo," mi ne povis ne diri, 
kiam mi leviĝis kaj staris antaŭ li kun la dorso apogita al la 
roko, "mi malestimas la falsan senton, kiun vi prezentas al mi! 
Jes, St. John! Kaj vin mi malestimas, ĉar vi proponas ĝin!" 
Fikse li rigardis min kaj kunpremis siajn bele formitajn 
lipojn. Estus malfacile diri, ĉu li estis ekscitita aŭ mirigita; li 
plene regis siajn vizaĝtrajtojn. 
"Mi apenaŭ atendis aŭdi tiun esprimon el via buŝo," li 
diris. "Mi kredas, ke mi faris aŭ diris nenion, kio estas malestiminda."
Lia dolĉa voĉo trafis min; lia kvieta, majesta vizaĝo subigis 
min. 
"Pardonu al mi la esprimon, St. John; sed vi mem estas kulpa, ke mi ne plu regis min, kaj parolis nepripensinte. Vi tuŝis 
temon pri kiu ni, laŭ niaj karakteroj, opinias tute malsame, - 
temon, pri kiu ni neniam devus disputi. La nura vorto ' amo' 
fariĝas inter ni pomo de malpaco - kion ni farus, se la fakto 
estus necesa? Kiel ni tiam sentus en niaj koroj? Mia kara 
kuzo, forlasu vian edziĝplanon - ne pensu plu pri ĝi! 
"Ne," li respondis, "ĝi estas jam longe pripensita plano kaj 
la sola, kiu povas certigi mian altan celon, sed nun mi ne 
volas plu insisti. Morgaŭ mi vojaĝos al Cambridge. Tie mi 
havas multajn amikojn, kiujn mi volas adiaŭi. Ĉirkaŭ dek kvar 
tagojn mi estos for de ĉi tie; dum tiu tempo pripensu mian 
proponon; kaj ne forgesu: se vi malakceptos, tiam vi malkonfesas ne min, sed Dion. Mi estas nur la ilo, per kiu li prezentas al vi noblan karieron, sed nur kiel mia edzino vi povos 
akcepti ĝin. Se vi rifuzas estiĝi mia edzino, tiam vi preparas 
al vi por ĉiam nur vojon plenan de egoista komforto kaj 
dezerta mallumo. Tremu! Ĉar en tiaj cirkonstancoj vi similos 
tiujn, kiuj malkonfesis la kredon kaj kiuj estas pli malbonaj ol 
nekredemuloj." 
Nun li estis finparolinta. 
Forturnante sin de mi, li ankoraŭ unu fojon rigardis supren al la montoj, poste malsupren al la rivero. Sed ĉiujn 
impresojn li fikse konservis en sia koro: mi ne estis plu inda 
aŭdi ilin elparolitaj. Reirante hejmen ĉe lia flanko, mi legis en 
lia ŝtona kvieteco, en lia glacia silentado ĉion, kion li sentis 
kontraŭ mi: la seniluziigon de malvarma, nefleksebla prudento, kiu estis malkovrinta sentojn kaj opiniojn en alia prudento, kun kiuj li ne kapablis simpatii. Resume, kiel viro li 
estis dezirinta devigi min al obeemo; kaj nur kiel fervora kristano li suferis mian obstinecon tiel pacience kaj donis al mi 
tiom da tempo por pripensi kaj por penti. 
Kiam li en tiu vespero antaŭ ol iri al sia dormejo estis kisinta siajn fratinojn, li opiniis, ke li agas dece eĉ ne premante 
mian manon kaj silentante forlasante la ĉambron. Kvankam 
ne sentante amon al li, sed tamen koran amikecon, mi sentis min tiel ofendita pro tiu preterlaso, ke larmoj venis al mi 
en la okulojn. 
"Jane, mi vidas, ke vi disputis kun St. John dum via promenado sur la marĉejo," diris Diana, "Iru post li, li estas 
ankoraŭ en la koridoro kaj atendas vin - li volas reamikiĝi." 
Sub tiaj cirkonstancoj mi tute ne estas fiera; pli volonte mi 
estus feliĉa kaj kontenta ol plena de indeco. Tial mi postiris 
lin - li staris malsupre de la ŝtuparo, kiu kondukis al la supra 
etaĝo. 
"Bonan nokton, St. John," mi diris. 
"Bonan nokton, Jane," li trankvile respondis. 
"Etendu al mi la manon," mi diris plue. 
Kian malvarman, malfortan premon mi sentis sur miaj 
fingroj! Li estis profunde ofendita de ĉio, kio okazis al li tiun 
tagon; larmoj ne tuŝis lin; koreco ne varmigis lin. De li mi ne 
povis atendi feliĉan reamikiĝon - nek kuraĝigan rideton, nek 
grandaniman vorton, sed la kristano estis ankoraŭ ĉiam 
trankvila kaj pacienca; kaj kiam mi demandis al li, ĉu li pardonis min, li diris, ke ne estas lia kutimo konservi la memoron al ofendo, ke li havas nenion por pardoni, ĉar li ne estas 
ofendita.
Dirinte tion, li foriris de mi. Estus al mi pli agrable, se li per 
pugnoj estus batinta min teren.
Ĉapitro XXXV. 
La sekvintan tagon li tamen ne forvojaĝis al Cambridge, 
kvankam li antaŭe diris tion. Li prokrastis la vojaĝon 
tutan semajnon kaj dum tiu tempo li sentigis al mi, kian grandan punon bona tamen severa, konsciencema sed nekurbebla viro povas meti sur estaĵon, kiu ofendis lin. Sen ago de 
malamikeco, sen vorto de riproĉo al li sukcesis daŭre sentigi 
al mi la konvinkon, ke mi tute perdis lian favoron. 
Malgraŭ ĉio tio St. John ne sentis malkristanan venĝdeziron - li ne insultis unu solan hareton de mia kapo, li ne 
farus tion eĉ se li havus la povon! Pro la principoj kaj pro sia 
karaktero li staris super tiu malnobla kontentiĝo de ĉiu venĝ- 
deziro; li estis pardoninta mian diraĵon, ke mi malestimas lin 
kaj lian amon, sed la vortojn li ne estis forgesinta; kaj neniam li forgesos ilin, tiel longe kiel li kaj mi vivos. Kiam li sin 
turnis al mi, mi en lia rigardo vidis, ke tiuj vortoj konstante 
estis skribitaj en la aero inter li kaj mi; kiam mi parolis, ili per 
mia voĉo trafis liajn orelojn kaj ilia eĥo sonis el ĉiu vorto, kiun 
li diris al mi. 
Li sin ne detenis de interparolado kun mi; kiel kutime li eĉ 
vokis min ĉiumatene al sia pupitro, por ke mi laboru kun li, 
sed mi timis, ke la malica homo en li amuziĝis montri, kun 
kiu lerteco li sukcesis - kvankam li okulŝajne agis kaj parolis kiel kutime - forigi el ĉiu vorto kaj el ĉiu ago la spiriton 
de la intereso, kiu antaŭe donis certan akran ĉarmon al liaj
paroloj kaj al tuta lia personeco - ĝi estis amuziĝo en kiu ne 
partoprenis la pura kristano. Por mi li en realo ne estis plu 
karno kaj sango, sed marmoro; liaj okuloj estis malvarmaj, 
helaj bluaj gemoj; liaj trajtoj estis parolanta instrumento - 
nenio alia. 
Ĉio tio kaŭzis al mi rafinitan, rapidan ĉagrenon. Malrapida 
fajro de ekscitiĝo, ĉiam daŭranta ĉagreno, kiu doloris kaj 
kurbigis min, per tio estis konstante nutrata. Mi sentis, kiel ĉi 
tiu bona homo - pura kiel la plej pura fonto - mortigus min 
en mallonga tempo, se mi estus lia edzino, li mortigus min ne 
eltirante unu solan sangoguton el miaj vejnoj, sur sia propra 
kristale pura konscienco, ne sentante la plej malgrandan 
makuleton de krimo. Precipe mi sentis tion, kiam mi klopodis plimildigi lin. Mia kompato ne renkontis kompaton. Al li 
nia malproksimiĝo ne kaŭzis ĉagrenon; li ne sentis la deziron 
al reamikiĝo; kaj kvankam miaj larmoj pli ol unu fojon falis 
sur la libron, super kiu ni ambaŭ sidis kliniĝintaj, ili tamen 
impresis lin ne pli ol se lia koro vere estus objekto el metalo 
aŭ ŝtono. 
Al siaj fratinoj tamen li estis pli kora ol kutime; kvazaŭ li 
timis, ke nura malvarmo ankoraŭ ne povis konvinki min, kiel 
plene mi estis ekzilita, li volis al tio aldoni la povon de la kontrasto. Kaj tion li faris ne el malico, pri tio mi estis konvinkita, sed el principo. 
Je malleviĝo de la suno en la vespero antaŭ lia forvojaĝo mi 
okaze vidis lin promeni tien-reen en la ĝardeno. Rigardante 
lin, mi ree pensis pri tio, ke tiu viro, nun fremdiĝinta al mi, 
iam savis mian vivon kaj ke ni estas proksimaj parencoj. Tio 
instigis min lastfoje klopodi reakiri lian amikecon.
Mi eliris kaj proksimiĝis al li, kiam li staris apud la malgranda pordego. Tuj mi parolis pri tio, kio kuŝis sur mia koro. 
"St. John, mi estas malfeliĉa, ĉar vi ankoraŭ ĉiam koleras 
min. Ni estu denove geamikoj." 
"Mi esperas, ke ni estas geamikoj," li trankvile respondis, 
dum lia rigardo direktiĝis al la leviĝanta luno, kiun li jam 
rigardis kiam mi proksimiĝis al li. 
"Ne, St. John, ni ne estas plu geamikoj kiel antaŭe. Tion vi 
tre bone scias." 
"Ĉu ni ne estas? Tio estus malbona. Miaflanke mi deziras 
al vi nenion malbonan, sed nur ĉion bonan." 
"Mi kredas vin, St. John, ĉar mi estas firme konvinkita, ke 
vi ne estus kapabla deziri malbonon al iu ajn. Tamen, estante via parencino, mi dezirus iom pli da amo ol tiu ĝenerala 
filantropio, kiun vi montras ankaŭ al fremduloj." 
"Nature," li diris. "Tiu deziro estas tre justa, kaj mi estas 
malproksime de tio, rigardi vin kiel fremdulon." 
Tion li diris tre malvarme kaj trankvile, kaj tio estis sufiĉe 
ofenda kaj humiliga. Se mi estus aŭskultinta la konsilojn de 
mia fiero kaj de mia kolero, mi tuj estus forlasinta lin. Sed en 
mi estis io pli forta ol tiuj sentoj. Mi tre estimis la principojn 
kaj la talentojn de mia kuzo. Lia amikeco estis al mi de granda 
voloro; perdi ĝin estus por mi peza elprovo. Tial mi ne tiel 
baldaŭ forlasis la klopodon, reakiri ĝin. 
"Ĉu ni do disiĝos en tia animstato, St. John? Kaj kiam vi 
iros al Hindujo - ĉu vi tiam volas forlasi min sen diri amikan 
vorton, kiel vi faris antaŭe?" 
Li nun sin deturnis tute de la luno kaj rigardis min en la 
vizaĝon.
"Jane, ĉu mi forlasos vin do, kiam mi iros al Hindujo? Kion! 
Ĉu vi do ne kuniros al Hindujo?" 
"Vi ja diris, ke mi ne povus kuniri ne edziniĝinte kun vi 
antaŭe." 
"Vi do ne volas edziniĝi kun mi? Vi tenas vin al tiu decido?" 
Kara leganto, ĉu vi iam spertis, kian teruron tiaj malvarmkoraj homoj povas kaŭzi per la glacio de siaj demandoj? Kiom 
de la falo de lavango estas en ilia kolero? Kiel ilia malplezuro 
similas la glacirompiĝon de sovaĝa riverego? 
"Ne, St. John, mi ne edziniĝos kun vi. Mi tenas min al mia 
decido." 
La lavango ekmoviĝis, sed ĝi ankoraŭ ne falegis en la valon. 
"Ankoraŭ unu fojon - kial tiu rifuzo?" 
"Antaŭe, ĉar vi min ne amis," mi respondis, "nun, ĉar vi 
preskaŭ malamas min. Se mi edziniĝus kun vi, tiam vi mortigus min. Vi jam nun estas faronta tion." 
Liaj vangoj kaj lipoj paliĝis - morte paliĝis. 
"Ĉu mi mortigus vin? - mi jam nun mortigas vin? Viaj esprimoj estas tiaj, kiaj ili neniam devus esti dirataj: akraj, malvarmaj, malveraj. Vi pruvas, ke vi estas en malfeliĉa spirita kaj 
anima stato; vi meritas severan riproĉon, vi estus nepardonebla, se la devo de la homo ne ordonus pardoni sian fraton, eĉ 
sepfoje sepdekfoje." 
Nun mi estis fininta la aferon. Dum mi flatis la esperon 
forigi el lia animo la signon de mia unua ofendo, mi subite 
postrestigis sur tiu malmola supraĵo pli profundan impreson, 
mi por ĉiam estis engravurinta ĝin tie, kaj mi diris: 
"Nun vi vere malamos min. Estas tute vane fari la penon
repacigi vin; mi vidas, ke mi faris vin por ĉiam mia malamiko." 
Tiuj vortoj estis por li kiel nova maljustaĵo, kaj ankoraŭ pli 
granda, ĉar ili tuŝis la veron. Liaj sensangaj lipoj tremetis kiel 
en spasmo. Mi sciis, kian akran koleron mi ekscitis. La koro 
en mia brusto estis krevonta. 
"Vi tute miskomprenas miajn parolojn," mi diris, subite 
kaptante lian manon: "Mi ne intencis insulti aŭ eksciti vin - 
vere, tion mi ne intencis." 
Li amare ridetis - kun granda decidemo li retiris sian 
manon el mia. "Kaj nun vi reprenas vian promeson, mi konjektas, kaj tute ne iros al Hindujo?" li diris post longa silentado. 
"Jes, mi iros, sed nur kiel via kunlaborantino." 
Nun sekvis longa paŭzo. Mi ne povas diri kiel malfacila 
dume estis la batalo, kiu furiozis en li. Sed en liaj okuloj brilis strangaj radioj kaj strangaj ombroj flugis trans lian viza- 
ĝon. Fine li ree parolis. 
"Mi jam unu fojon pruvis al vi la absurdecon de la propono, ke knabino de via aĝo povus akompani needziĝintan viron de mia aĝo. Mi pruvis ĝin en tiaj esprimoj, pri kiuj mi 
povus supozi, ke ili malhelpis vin iam reveni al la plano. Ke 
vi malgraŭ tio tamen tion faris, tion mi bedaŭras - pro vi." 
Mi interrompis lin. Io simila al komprenebla riproĉo tuj 
redonis al mi kuraĝon. 
"Ne forlasu do vian sanan prudenton, St. John, nun vi vere 
diras sensencaĵon. Vi certigas, ke vi estas konsternita pri tio, 
kion mi diris. Ĉu vi vere ne ekscitiĝis pri tio, ĉar kun via eksterordinara prudento vi neeble estas tiel absurda nek tro 
memfida por miskompreni mian opinion. Ankoraŭ unu fojon
mi ripetas al vi, mi volas esti via kunlaborantino, sed neniam 
via edzino." 
Ree li morte paliĝis. Sed kiel antaŭe li regis sian pasion perfekte. Li respondis medite sed trankvile: 
"Virina kunlaborantino, kiu ne estas mia edzino, neniam 
sufiĉus al mi. Ŝajnas tial, ke vi ne povos iri kun mi; tamen se 
vi estas honeste sincera pri via propono, mi parolos kun misiisto dum mia restado en la urbo, kies edzino bezonas kunlaborantinon. Via propra monposedaĵo faros vin sendependa 
de la helpo de la misia asocio; en tiu maniero vi liberigos vin 
de la malhonoro rompi vian promeson, kaj malfideliĝi al la 
ligo, kies membrino vi promesis fariĝi." 
Kiel mia leganto scias, neniam mi formale donis mian promeson aŭ akceptis ian devon; kaj liaj paroloj estis tro severaj 
kaj tro despotaj por ĉi tiu okazo. 
Tial mi respondis: 
"En ĉi tiu okazo ne troviĝas malhonoro, nek rompita promeso, nek malfideleco. Mi ne havas la plej malgrandan devon 
iri al Hindujo, precipe ne kun fremduloj. Kune kun vi mi 
kuraĝas multon, ĉar mi admiras, fidas vin kaj amas vin kiel 
fratino. Sed samtempe mi estas konvinkita, ke, se mi irus kun 
iu ajn, mi ne vivus longe en tiu klimato." 
"Ho! vi timas pro via persono," li diris kun moke distorditaj 
lipoj. 
"Tion mi faras. Dio ne donis al mi la vivon, por ke mi ĝin 
forĵetu; kaj nun mi kredas, ke plenumo de via deziro estus 
memmortigo. Krom tio, antaŭ ol mi forlasus Anglujon, mi 
antaŭe volus certe scii, ĉu mi ne povus esti de pli granda utilo, 
amante mian patrujon, anstataŭ forlasi ĝin." 
"Kiel vi povus klarigi tion?"
"Estus senutile provi klarigi tion; sed troviĝas unu punkto, 
pri kiu jam longe mi sentas teruran dubon; kaj mi povus 
nenien iri antaŭ ol mi estus foriginta tiun dubon." 
"Mi scias, kien vin tiras via koro, kaj al kiu ĝi dediĉas sin. 
La intereso, kiun vi sentas, estas malsankta kaj kontraŭ la 
leĝo. Jam longe vi devus sufoki ĝin, kaj nun vi devus ruĝiĝi citi 
ĝin. Vi pensas al sinjoro Rochester!" 
Li parolis prave kaj mia silento pruvis tion. 
"Ĉu vi volas iri al sinjoro Rochester?" 
"Mi volas kontroli, kio el li fariĝis." 
"Tial al mi restas plu nenio ol memori vin en miaj preĝoj," 
li diris, "kaj kore petegi Dion, ke per Lia helpo vi ne estiĝos 
kondamnita. Mi kredis vidi en vi unu el la elektitoj. Sed Dio 
ne vidas, kiel la homoj vidas: Lia volo estu!" 
Li malfermis la pordeton de la latbarilo, eliris la ĝardenon 
kaj sin direktis tra la paŝtejo al la ravino, kaj baldaŭ malaperis. 
Revenante en la familian ĉambron, mi vidis Dianan, kiu 
staris apud la fenestro; ŝi ŝajnis droni en malgajaj pensoj. Diana estis multe pli alta ol mi, ŝi metis sian manon sur mian 
ŝultron kaj kliniĝante super mi, ŝi ekzamene rigardis min en 
la vizaĝon, dirante: 
"Jane, vi en la lasta tempo ofte estas pala kaj ekscitita. Mi 
estas konvinkita, ke io al vi okazis. Diru al mi, kio okazas inter 
vi kaj St. John. Duonan horon mi vidis vin kune tra la fenestro. Pardonu min, ke mi estas tia spionino, sed jam longe mi 
imagis ĉiajn aferojn. John estas tiel stranga kaj tute propreca homo." 
Ŝi eksilentis - mi ne parolis; baldaŭ poste ŝi diris: 
"Mi estas konvinkita, ke mia stranga frato havas tre specialajn intencojn rilate al vi; jam longan tempon li montris pri 
vi tiajn interesojn, kiajn li ankoraŭ neniam montris al iu - kaj 
kiacele? Mi dezirus, ke li vin amus, Jane - ĉu tio vere estas 
la okazo, mia infano?" 
Mi metis ŝian malvarmetan manon sur mian varmegan 
frunton: 
"Ne Diana, tute ne." 
"Kial do li tiel sekvas vin per la okuloj - kaj kial li daŭre 
serĉas vian ĉeeston kaj kial li daŭre estas ĉe via flanko? Maria kaj mi jam konjektis, ke li deziras edziĝi kun vi." 
"Tion li deziras - li postulis de mi, ke mi iĝu lia edzino." 
Pro ĝojo Diana kunfrapis la manojn. 
"Ĝuste tion ni esperis kaj pensis! Kaj vi edziniĝos kun li, ĉu 
ne vere, Jane? Tiam li ja ankaŭ devus resti en Anglujo." 
"Tute kontraŭe, Diana; la sola intenco, kiun li havas ĉe sia 
edziĝopeto estas, certigi al si en mi taŭgan helpantinon por 
siaj hindaj laboroj kaj malfacilaĵoj." 
"Kion? Li postulas de vi, ke vi iru Hindujon?" 
"Jes." 
"Sensencaĵo!" ŝi kriis. "Mi estas konvinkita, ke vi vivus tie 
apenaŭ tri monatojn. Iru tien sub neniu cirkonstanco. Vi ne 
konsentis, ĉu ne vere, kara Jane?" 
"Mi rifuzis edziniĝi kun li." 
"Kaj per tio vi profunde insultis lin, ĉu ne?" 
"Profunde! Neniam li pardonos min, mi timas." 
"Estus nekredeble malsaĝe iri tien, Jane. Pensu nur al la 
tasko, kiun per tio vi prenus sur vin - estus nur senfinaj 
laciĝoj kaj streĉiĝoj; kaj streĉiĝoj kaj laciĝoj mortigas en tiuj 
landoj eĉ la plej fortajn. Sed vi estas delikata kaj malforta. Vi 
konas St. John kaj scias, ke li instigos vin al maleblaĵoj; en lia
proksimeco vi ne ricevus la konsenton ripozi dum la varmegaj horoj, kaj malfeliĉe vi devigas vin, kiel mi rimarkis, ĉion 
plenumi, kion li de vi postulas. Mi estas mirigita, ke vi havis 
la kuraĝon malakcepti lian manon. Vi do ankaŭ lin ne amas, 
Jane?" 
"Ne kiel edzino devas ami sian edzon." 
"Malgraŭ tio, ke li estas tiel bela viro." 
"Kaj mi estas tiel malbela, ĉu ne, Diana? Ni ja tute ne taŭ- 
gas kiel feliĉa paro -" 
"Malbela? Vi? Tute ne! Vi estas multe tro beleta kaj multe 
tro juna por esti viva rostita en Kalkuto." 
Kaj denove ŝi priĵuris min, ke mi forĵetu de mi ĉiun penson 
iri kun ŝia frato al Hindujo. 
"Vi pravas," mi diris, "ĉar kiam mi ripetis al li mian konsenton sekvi lin kiel lia kunhelpantino, tiam li ekscitiĝis pro 
mia manko de konvensento. Li ŝajnis opinii, ke mi faris nedecaĵon, proponante al li akompani lin needziniĝinta. Tamen mi 
de la komenco esperis trovi en li fraton, kaj rigardis lin ĉiam 
kiel tian!" 
"Kiel do vi povas diri, Jane, ke li vin ne amas?" 
"Vi devus mem aŭdi lin paroli pri tio. Li ĉiam denove kaj 
denove certigis min, ke li ne por si mem, sed por sia ofico 
deziras kunulinon. Li diris al mi, ke mi naskiĝis por la laboro - ne por la amo! Kaj sendube tio estas vera. Sed, miaopinie mi ankaŭ ne naskiĝis por edziĝo, se mi ne estas naskita 
por amo. Tial ĉu ne estus strange, Diana, esti por la tuta vivo 
katenita al viro, kiu en mi vidas nur utilan laborilon?" 
"Neelteneble - nenature - tute neeble!" 
"Kaj krome," mi diris plue, "kvankam mi sentas por li nun 
nur fratinan inklinon, mi tamen tre bone povas imagi al mi
la eblecon, ke estante devigita estiĝi lia edzino, mi post kelka tempo sentus por li neeviteblan strangan, dolorplenan 
specon de amo. Ĉar li havas altajn talentojn kaj en liaj rigardo; karaktero, interparolado estas ofte trajto de heroa grandeco. En tiu okazo mia sorto fariĝus neeldireble terura. Li ne 
postulus, ke mi amu lin, kaj se mi montrus al li amon, tiam li 
dirus al mi, ke ĝi estas superflua, ke li ne deziras ĝin kaj ke ĝi 
malbone decas al mi. Mi scias, ke li tiel agus." 
"Kaj tamen St. John estas bona homo," diris Diana. 
"Li estas bona kaj granda viro, sed senkompate li forgesas 
pri la sentoj kaj pretendoj de pli malgrandaj homoj, dum li 
daŭrigas siajn proprajn altajn planojn. Tial la sensignifuloj 
agas plej bone, se ili evitas lian vojon, por ke li ne piedpremu 
ilin en sia senripoza progresado. Sed jen li venas. Mi foriras 
de vi, Diana." 
Mi suprenrapidis la ŝtuparon, kiam mi vidis lin veni en la 
ĝardenon. Tamen ĉe la vespermanĝo mi estis devigata ree lin 
renkonti. Dum tiu manĝo li ŝajnis same trankvila kiel kutime. 
Mi estis kredinta, ke li nur malmulte parolos al mi, kaj mi 
estis firme konvinkita, ke li forlasis sian edziĝoplanon; sed la 
estonteco instruos al mi, ke mi eraris pri ambaŭ punktoj. Li 
parolis al mi en la kutima maniero; sed nur tiel, kiel li faris en 
la lasta tempo: li estis ĝene ĝentila. Sendube li estis peteginta la helpon de la sankta spirito por kontraŭbatali la kolereton, kiun mi vekis en li kaj nun mi kredis, ke li pardonis al mi 
ankoraŭ fojon. 
Por la legado antaŭ la vesperpreĝo, li estis elektinta la 
dudekunuan ĉapitron de la Apokalipso. Ĉiam estis bonfare 
aŭskulti lin, kiam la paroloj de la biblio venis de liaj lipoj, 
neniam lia voĉo sonis tiel dolĉe kaj klare - neniam liaj agmanieroj en sia simpleco tiel profunde impresis, ol kiam li anoncis la antaŭdirojn de Dio; kaj hodiaŭ vespere lia voĉo akceptis ankoraŭ pli solenan tonon - liaj movoj kaj gestoj akceptis pli profundan signifon, kiam li tiel sidis meze de siaj samhejmanoj, dum la maja luno lumis tra la flanken ŝovitaj fenestraj kurtenoj kaj igis la kandelan lumon preskaŭ superflua; 
kiam li sidis tie klinita super la granda biblio kaj priskribis el 
ĝiaj folioj la vizion de la nova ĉielo kaj de la nova tero - kiam 
li diris, kiel Dio venos por loĝi inter la homoj, kiel Li forviŝos 
la larmojn el iliaj okuloj kaj promesis, ke morto ne plu estos, 
nek suferoj, nek ploroj, nek doloroj, ĉar la unuaj aferoj forpasis. 
La sekvintaj vortoj strange tremigis min, kiam li diris ilin, 
precipe ĉar mi rimarkis je la dolĉaj nepriskribeblaj ŝanĝoj de 
la tono, ke li sin turnis al mi, kiam li eldiris ilin: 
"Kiu venkas, tiu heredos ĉion, kaj mi estos lia Dio kaj li mia 
filo. Sed, "tie li tre malrapide kaj klare legis, "por la timemaj 
kaj nekredemaj kaj abomenindaj kaj mortigistoj kaj malĉastuloj kaj sorĉistoj kaj idolanoj kaj ĉiuj mensoguloj, ilia lotaĵo 
estos en la lago, brulanta per fajro kaj sulfuro; tio estas la dua 
morto." 
De tiu tempo mi sciis, kian loton St. John timis por mi. 
Trankvila, subpremita triumfo, miksita kun sopira sincereco 
certigis liajn klarigojn de la lasta glororiĉa verso de tiu ĉapitro. La leganto estis konvinkita, ke lia nomo estas jam skribita 
en la vivolibro de la Ŝafido, kaj li sopiris al la horo, kiam li 
eniros urbon, en kiun la teraj reĝoj portas siajn gloron kaj honoron; kiu ne bezonas sunon nek lunon por lumi en ĝin, ĉar 
la gloro de Dio prilumas ĝin kaj ĝia lumo estas la Ŝafido. 
Dum la preĝo, kiu sekvis la ĉapitron de la biblio, li kolektis sian tutan energion - sian tutan akran, rigidan fervoron; 
li estis en sankta sincereco, li batalis kaj luktis kontraŭ Dio kaj 
estis decidinta venki. Li petegis pri forto por la malfortuloj, 
pri konduko por la ŝafidoj, kiuj devagis de la brutaro, pri reiro, eĉ en la dek-unua horo, por tiuj, kiuj estis delogitaj de la 
mallarĝa sed rekta vojo per la tentoj de la mondo kaj de la 
karno. Li petis, li petegis, li postulis la donacon de brulego, de 
fulmo, por ĵetegi ilin en la korojn de la aŭskultantoj. La sincereco estas ĉiam profunde solena: kiam komence mi aŭskultis la preĝon, mi miris pri lia sincereco; poste, kiam li daŭrigis, li ekscitis min, kaj fine li plenigis min per teruro. Li sentis la grandecon kaj la valoron de sia intenco tiel sincere; ĉiu, 
kiu aŭskultis lian petegon, ne povis ne kunsenti kun li. 
Kiam la preĝo finiĝis, ni adiaŭis lin, li intencis forvojaĝi tre 
frue la sekvontan matenon. Post kiam Diana kaj Maria lin 
kisis, ili eliris la ĉambron; per tio ili obeis, kiel mi kredas, 
ordonon, kiun li flustre estis doninta al ili. Tiam mi etendis al 
li la manon kaj deziris al li feliĉan vojaĝon. 
"Mi dankas vin, Jane. Kiel mi jam diris, mi revenos de 
Cambridge post dek kvar tagoj; tiu tempo do estas ankoraŭ 
donita al vi. Se mi aŭskultus la kutiman, homan fierecon, tiam 
mi ne plu parolus al vi pri nia unuiĝo; sed mi obeas al mia 
devo kaj tenas min ankoraŭ al mia unua, mia ĉefa celo: fari 
ĉion por la honoro de Dio. Mia Sinjoro suferis longe; tion 
ankaŭ mi faros. Mi ne povas lasi vin al la kolero de la eterna 
malbeno. Pentu - decidu, kiam estas ankoraŭ ne tro mafrue. 
Ne forgesu - ni laboru tiel longe kiel daŭros la tago - ni 
scias, ke la nokto venos, en kiu neniu homo devas labori. Pensu pri la sorto de la riĉa viro en la evangelio, kiu posedis la
riĉaĵojn de ĉi tiu vivo. Dio donu al vi la forton elekti tiun pli 
bonan parton, kiu ne povos esti rabita de vi!" 
Dirante tiujn lastajn parolojn, li metis la manon sur mian 
kapon. Li estis parolinta sincere kaj milde; lia rigardo en la 
vero ne estis tiu de amanto, kiu rigardas sian amatinon; sed 
ĝi estis tiu de paŝtisto, kiu kunvokas sian disigitan brutaron, 
aŭ pli multe tiu de gardanĝelo, kiu gardas la animon, por kiu 
li estas respondeca. Ĉiuj viroj kun talentoj, indiferente ĉu ili 
estas sentemaj aŭ ne, ĉu ili estas zelotoj, ambiciuloj aŭ despotoj - kondiĉe ke ili estu honestaj - havas siajn majestajn 
momentojn: nome kiam ili venkas aŭ potencas. 
Mi sentis grandan respekton antaŭ St. John - respekton, 
kiu estis tiel forta, ke ĝia potenco subite puŝis min al tiu 
punkto, de kie mi tiel longe estis forkurinta. La tento min 
ekregis, ke mi cedu en la batalo kontraŭ li - lasu min fortreni 
de lia volo por forlasi mian propran. Mi estis nun preskaŭ en 
lia povo, same kiel antaŭe en tiu de aliulo, kvankam en tute 
malsama maniero. En ambaŭ okazoj mi estis malsaĝulino. Se 
antaŭe mi estus cedinta, ĝi estus eraro kontraŭ la moralo; se 
mi nun cedus, tiam estus eraro kontraŭ la sana prudento. Tiel 
mi pensas ankoraŭ nun, rerigardante al tiu krizo per la mediumo de la tempo. Sed tiutempe mi ne konsciis mian malsaĝ- 
emon. 
Senmove mi staris tie sub la tuŝo de mia hierofanto1. Mi 
forgesis pri ĉiuj rifuzoj - mia timo estis venkita - mia luktado paralizita. La neeblo - mia unuiĝo kun St. John - rapide iĝis eblo. Per unu bato ĉio ŝanĝiĝis. La religio vokis - 
anĝeloj mangestis. - Dio ordonis - la vivo malŝvelis kiel 
limako - la pordoj de la morto malfermiĝis kaj montris al mi 
1 pastro greka, kiu instruas la misterojn kaj devojn de sia religio.
la eternecon, kiu kuŝis transe; estis al mi kvazaŭ mi povus 
oferi ĉion surteran por la certeco kaj feliĉego transaj en unu 
sekundo. La malluma ĉambro estis plena de vizioj kaj la misiisto demandis: 
"Ĉu vi povus nun decidi?" Li faris tion dolĉvoĉe kaj malforte li tiris min al si. Ho, tiu mildeco! Kiel pli potenca ĝi estas 
ol la perforto! Mi kapablis kontraŭstari la koleron de St. John; 
antaŭ lia mildeco mi estiĝis malforta kiel kano. Malgraŭ tio 
mi absolute sciis, ke li poste igos min penti pro mia antaŭa 
kontraŭstaro, ĉar per unu horo de arda, sankta preĝado lia 
tuta karaktero ne estis ŝanĝiĝinta; ĝi fariĝis nur pli majesta. 
Mi respondis: "Mi povus decidi, se mi nur certe scius, se mi 
havus nur la firman konvinkon, ke tio estas la volo de Dio, ke 
mi edziniĝu kun vi! Tiam mi ĉi tie kaj nun ĵurus - kio ajn 
rezultus!" 
"Mia preĝo estas aŭdita!" kriis St. John. Li pli firme premis 
sian manon sur mia kapo, kvazaŭ li posedus min. Li metis la 
brakon ĉirkaŭ mi, preskaŭ kvazaŭ li min amus (mi diras preskaŭ, mi ja konis la diferencon - ĉar mi estis spertinta ĝin, kio 
estas vera amo; sed kiel li, mi nun metis flanken la amon nur 
pensante al mia devo); mi batalis ankoraŭ per mia necerta 
interna vizio, malheligita de nebuloj. Varmege kaj kore mi 
aspiris fari tion, kio estas justa - kaj nur tion. 
"Montru al mi, ho, montru al mi la rektan vojon!" mi petegis al la ĉielo. Mi estis ekscitita kiel ankoraŭ neniam antaŭe. 
Kaj la ĉielo juĝu ĉu tio, kio sekvis, estis la efiko de mia eksciteco. 
La tuta domo dronis en profunda silento; ĉar mi kredas, ke 
esceptinte St. John kaj min, ĉiuj jam enlitiĝis. La sola kandelo estis estingiĝonta. La lunlumo hele penetris en la ĉambron.
Mia koro laŭte kaj rapide batis, kaj mi aŭdis ĉiun pulsobaton. 
Subite ĝi haltis sub nepriskribebla sento, kiu tremis tra ĝi kaj 
kiu paralizis miajn kapon kaj piedojn. La sento ne estis kiel 
elektra frapo, sed same forta kaj stranga kaj timiga, ĝi efikis 
sur miajn sentojn kvazaŭ ties eksteraj kapabloj kaj senripozeco ĝis nun estis nur kiel ia glaciiĝo, el kiu ili nun estis vekataj. Mi aŭskultis plena de atendo, la okuloj kaj oreloj estis 
streĉitaj, dum ĉiu nervo en mi tremis. 
"Kion vi aŭdis? Kion vi vidas?" demandis St. John. Mi vidis 
nenion. Sed ie mi aŭdis voĉon, kiu vokis: 
"Jane! Jane! Jane!" 
Nenion pli. 
"Ho Dio, kio estas tio?" mi kriis. 
Same bone mi povus krii: "Kie ĝi estas?" ĉar ĝi ŝajne ne 
estis en la ĉambro - ne en la domo - ne en la ĝardeno. Ĝi 
ne venis el la aero - nek el la tero - nek de supre. Mi estis 
nur aŭdinta ĝin - kiel aŭ de kie, estas neeble tion diri! Kaj ĝi 
estis la voĉo de homa estaĵo - de konato kaj amato, ĝi estis 
neforgesebla voĉo - nome tiu de Edward Fairfax Rochester; 
kaj ĝi kriis petegante kaj ĝemante en sovaĝa dolo:ro. 
"Mi venas!" mi kriis. "Atendu min! Ho! mi volas veni!" Mi 
rapidis al la pordo kaj rigardis en la koridoron, sed tie estis 
mallume. Mi iris en la ĝardenon; ĝi estis senhoma. 
"Kie vi estas?" mi vokis. 
La monteto malantaŭ la ravino obtuze resendis la respondon: "Kie vi estas?" Mi aŭskultis. La vento aŭdiĝis mallaŭte en 
la pinoj. Nenio krom soleca, dezerta marĉejo kaj noktomeza 
silento. 
"For la superstiĉon!" mi ordonis, kiam tiu malluma fantomo leviĝis apud la nigra taksusarbo. "Ĉi tio ne estas via trompo, nek via sorĉarto - ĉi tio estas la laboro de la naturo. Ĝi 
estis vekata kaj plenumis - ne miraklon - sed sian plej 
bonan." 
Mi liberigis min de St. John, kiu estis sekvinta kaj retenonta 
min. Nun venis mia tempo uzi perforton. Nun mia potenco 
devis venki. 
Mi diris al li, ke li demandu nenion nek faru rimarkojn; mi 
petis lin forlasi min; mi nepre volis esti sola. Li tuj obeis. Kie 
troviĝas sufiĉe da energio por ordoni, tie obeemo ĉiam sekvas. Mi eniris mian ĉambron, ŝlosis la pordon, falis surgenue 
kaj preĝis en mia maniero - alie ol en tiu de St. John. Estis 
al mi kvazaŭ mi leviĝis ĝis potenca spirito, kaj mia animo 
senŝarĝigis dankeme antaŭ liaj piedoj. Post la preĝo mi leviĝis 
- decidis - kaj kuŝiĝis, sen timo, plena de espero - sopirante la tagiĝon.
Ĉapitro XXXVI. 
La tago venis. Ĉe la krepusko mi ellitiĝis. Mi okupis min 
almenaŭ dum du horoj por ordigi la ŝrankon, la tirkestojn 
kaj aliajn aferojn en mia ĉambro, por postlasi ĉion tiel, kiel 
estis necese por la daŭro de mallonga foresto. Intertempe mi 
aŭdis, ke St. John eliras sian ĉambron. Ĉe mia pordo li haltis; 
mi timis, ke li frapos - sed ne; folieto de papero estis ŝovita 
tra la mallarĝa fendo sub la pordo. Mi prenis ĝin. Ĝi surhavis la jenajn vortojn: 
"Hieraŭ vespere vi tro rapide foriris de mi. Se vi estus restinta ankoraŭ mallongan tempon, tiam vi fine estus metinta 
vian manon sur la krucon de Kristo, sur la kronon de la 
anĝelo. Kiam mi post dek kvar tagoj revenos, mi atendos vian 
klaran definitivan decidon. Intertempe gardu kaj preĝu, por 
ke vi ne falu en tenton: la spirito, mi fidas, estas bonvola, sed 
la karno, mi vidas, estas malforta. Ĉiuhore mi preĝos por vi! 
Via, St. John." 
Mia animo respondis: "Mia spirito volas fari, kio estas justa, kaj mia karno, mi esperas, estas sufiĉe forta por plenumi 
la volon de la ĉielo, se nur unue mi klare scios ĝian volon. 
Ĉiuokaze ĝi estos sufiĉe forta por serĉi, petegi elirejon el ĉi tiu 
nubo de dubo kaj trovi la taglumon de la konscienco." 
Estis la unua de junio; sed la mateno estis malvarma kaj 
nuba, la pluvo forte batis sur mian fenestron. Mi aŭdis la pordon malfermiĝi kaj St. John eliris. Rigardante tra la fenestro,
mi vidis, kiel li iris tra la pluvo. Li iris la vojon trans la nebulan marĉejon en la direkto al Whitcross - tie li trafos la poŝtveturilon. 
Mi pensis: "Post malmultaj horoj mi iros la saman vojon 
kaj ankaŭ atendos poŝtveturilon en Whitcross. Mi ankaŭ devas iri al personoj en Anglujo kaj paroli al ili, antaŭ ol mi por 
ĉiam forlasos ĝin." 
Post du horoj ni matenmanĝos. Tiun intertempon mi uzis 
irante tien reen en mia ĉambro por pripensi la vizion, kiu 
estis doninta al miaj planoj la nunan direkton. Mi revokis en 
mian memoron tiun strangan senton, ĉar mi estis kapabla 
revoki ĝin kun tuta ĝia nepriskribebla mirindeco. Mi memoris 
la voĉon, kiun mi estis aŭdinta; ree mi demandis, de kie ĝi 
venis, sed vane kiel antaŭe. Ŝajne ĝi estis en mi - ne en la 
ekstera mondo. Mi demandis, ĉu ĝi estas nura nerva impreso - aŭ trompo? Mi povis nek kompreni nek kredi, ĝi estis pli 
ol inspiraĵo. La mirakla skuo de mia animo venis kiel tertremo, kiu estis skuinta la fundamentojn de la malliberejo de 
Paŭlo; ĝi malfermis la pordon de la ĉelo de mia animo kaj 
rompis la katenojn -:. ĝi vekis ĝin el la dormo, el kiu ĝi aŭskultante kun teruro kaj tremado estis eliĝinta; poste trifoje 
vibranta krio penetris en mian timigitan orelon; mi aŭdis ĝin 
en mian tremantan koron, en mian ekscititan animon, kiuj 
nek timis nek ŝanceliĝis, sed plenĝoje entuziasmiĝis pro la 
sekvo de ununura penado, kiu povis liberigi ilin de la ŝarĝo 
de la karno. 
"Antaŭ ol multaj tagoj estos pasintaj," mi diris, pripensinte ĉion tion, "mi scios ion pri tiu, kies voĉo hieraŭ vespere 
ŝajnis voki al mi. La leteroj ne estis efikaj - nun persona 
ekzameno anstataŭos ilin."
Dum la matenmanĝo mi sciigis al Diana kaj Maria, ke mi 
vojaĝos kaj ke mi forestos eble almenaŭ kvar tagojn. 
"Ĉu sola, Jane?" ili demandis. 
"Jes, mi volas informiĝi pri persono, pri kiu jam longan 
tempon mi estas malkvieta." 
Ili povus respondi, kion sendube ili ankaŭ pensis, nome, ke 
ili kredis, ke mi, krom ili, ne havas amikojn; ĉar tion mi 
antaŭe ja ankaŭ certigis al ili; sed pro ilia justa, natura diskretemo, ili sin detenis de ĉiu rimarko; nur Diana demandis, ĉu 
mi sentas min tute bona por povi vojaĝi, ĉar jam kelkajn 
tagojn mi aspektas tiel suferanta kaj pala. Mi respondis, ke mi 
ne estas malsana; ke nur certa angoro min regis, kiun mi baldaŭ esperis fortimigi. 
Sen kontraŭstaro mi povis fini pluajn preparojn, ĉar neniu 
turmentis min plu per demandoj aŭ supozoj. Post kiam mi 
ankoraŭfoje diris, ke mi nun ne povas pli detale klarigi miajn 
planojn, ili trankvile toleris mian silentadon; ili permesis al mi 
la privilegion pri decido, kiun ankaŭ mi estus permesinta al 
ili sub samaj cirkonstancoj. 
Estis la tria horo posttagmeze, kiam mi forlasis Moor House kaj baldaŭ post la kvara mi staris ĉe la vojmontrilo de 
Whitcross, atendante la alvenon de la poŝtveturilo, kiu kondukos min al la malproksima Thornfield. Pro la silento sur la 
solecaj vojoj kaj dezertaj montetoj mi aŭdis jam en la malproksimo la rulbruon de ĝiaj radoj. Ĝi estis tiu sama veturilo, el kiu mi malsupreniris sur la sama loko en somervespero - senespera, soleca, vivolaca! Ĝi haltis, kiam mi mangestis. Mi eniris ĝin - ne estante devigata pagi mian tutan posedaĵon, kiel la antaŭan fojon. Trovante min denove sur la vojo 
al Thornfield, mi sentis min kiel rehejmiĝanta leterkolombo.
Estis tridekseshora vojaĝo. Iun mardon en la posttagmezo 
mi estis foririnta de Whitcross, kaj estis frumatene en la sekvinta ĵaŭdo, kiam la poŝtveturilo haltis por trinkigi la ĉevalojn 
antaŭ gastejo apud la landvojo. Tiu gastejo kuŝis meze de 
pejzaĝo, kies verdaj plektobariloj kaj vastaj kamparoj kaj malaltaj montetoj plenaj de arbaroj renkontis miajn okulojn. Kiel 
mildaj estis tiuj ĉirkaŭaĵoj, kiel mildaj estis tiuj koloroj kompare kun la akraj, dezertaj nordaj marĉejoj de Morton! - Jes, 
ĉi tiun pejzaĝon mi konis; mi estis proksima al la celo de mia 
vojaĝo! 
"Kiel malproksime estas Thornfield de ĉi tie?" mi demandis la gastejserviston. 
"Ĝuste ankoraŭ du mejlojn, sinjorino, se vi iros la vojon 
trans la kamparon." 
"Mia vojaĝo nun finiĝis," mi pensis. Mi eliris el la poŝtveturilo, transdonis mian pakaĵon al la servisto, por ke li ĝin prizorgu ĝis mia reveno; mi pagis la veturigiston, donis trinkmonon al li kaj ekiris. La unuaj radioj de la leviĝanta suno falis 
sur la elpendaĵon de la gastejo, kaj mi legis la oritajn literojn 
de la surskribaĵo: "Je la blazonŝildo de la Rochesteroj". Mia 
koro laŭte batis; mi do estis jam sur la grundo de mia sinjoro. 
Sed subite mi haltis kaj al mi venis la penso: 
"Eble via sinjoro kaj mastro estas nun trans la brita kanalo! 
Kion vi scias pri li! Kaj plue, se li estus en Thornfield, al kiu 
vi nun rapidas - kiu estos tie krom li? Lia freneza edzino! Kaj 
vi ne povas havi rilatojn kun li; vi ne povas paroli kun li, ne 
veni en lian proksimecon. Ĉiuj viaj penoj kaj streĉadoj estis 
vanaj - estus pli bone, tuj reiri," tiel parolis avertanta, admonanta voĉo. "Petu la loĝantojn de la gastejo pri informoj; ili 
povas ĉion diri, kion vi bezonas scii, ili per unu vorto povas
forigi ĉiun dubon. Iru al la gastejestro kaj demandu ĉu sinjoro Rochester estas hejme." 
La konsilo estis saĝa, malgraŭ tio mi ne povis decidi agi laŭ 
ĝi. Mi timis ricevi respondon, kiu malesperigos min. Deziri la 
dubon estas plilongigi la esperon. Mi volis ankoraŭfoje vidi la 
halon sub la radioj de ĝia stelo. Tie antaŭ mi kuŝis la piedvojo. 
Tie kuŝis tiuj samaj kamparoj, tra kiujn mi iris dum mia 
forkuro de Thornfield, tiam mi estis kvazaŭ blinda, surda, freneza, atakita de venĝema kolero, kiu skurĝis kaj persekutis 
min en la koro. Antaŭ ol mi ankoraŭ sciis, en kiun direkton 
mi iros, mi estis jam inter la kampoj. Kiel rapide mi iris! Kiel 
mi rigardis antaŭen por vidi la unuan supron de la bone konata parko! Kun kiaj sentoj mi bonvenigis kelkajn arbojn, 
kiujn mi konis! Kaj vidaĵojn sur paŝtejoj kaj montetoj, kiuj jam 
fariĝis al mi karaj! 
Fine la parko kaj la arboj leviĝis antaŭ mi. Mallume kuŝis 
tie la kornika nestaro: laŭta gratado interrompis la silenton de 
la mateno. Stranga ravsento ekregis min: mi rapidis pluen. 
Ankoraŭ unu kampo estis trairota - poste malzorgita vojeto kun plektobariloj - kaj tie staris la muroj de la korto kaj 
la konstruaĵoj de la mastrumado. La domo mem kuŝis nevidata post la kornikejo. 
"Unue mi volas revidi la antaŭan flankon," mi decidis, "kie 
la majestaj kreneloj tuj faras grandan impreson al la okuloj, 
kaj kie mi povos vidi la fenestron de mia sinjoro. Eble li staras apud ĝi - li kutimas frue leviĝi. Eble li estas en la frukto- 
ĝardeno, aŭ sur la teraso de la domo. Se mi nur povus vidi lin! 
Nur unu momenton! Se vere tio estus - ĉu mi povus esti tiel 
freneza postkuri lin? Tion mi ne povas diri - mi ne estas plu 
mastro de mi mem. Kaj se mi tion farus - kio poste? Dio lin
benu! - Kio poste? Al kiu mi maljuste agus, se mi ĝuus ankoraŭ unu fojon la feliĉegon, kiun lia rigardo fluigos en miajn vejnojn? - Mi estas freneza! Mi deliras! Eble en ĉi tiu 
momento li vidas la leviĝon de la sunon super la Pireneoj, aŭ 
super la suda maro." 
Mi estis irinta laŭlonge de la malalta muro de la frukto- 
ĝardeno, - nun mi turnis min ĉirkaŭ la angulo; tie estis la 
pordego, tra kiu oni inter du ŝtonaj kolonoj kun grandaj ŝtonaj bulegoj iris sur la paŝtejon. Post unu el la kolonoj mi povus senĝene rigardi la tutan antaŭaĵon de la sinjora domo. Tre 
singarde mi etendis la kapon por certigi al mi, ĉu la kurtenoj 
de la dormeja fenestro estas jam ŝovitaj flanken. De ĉi tiu loko 
mi povis vidi la longan antaŭaĵon, la fenestrojn kaj la krenelojn. 
Eble la korvoj, ŝvebantaj tra la blua aero, rigardis min. Mi 
deziris scii, kion ili pensas! Ili sen dubo opiniis, ke komence 
mi timas kaj poste estos maltima kaj senĉagrena. Mi ĵetis 
rapidan rigardon al la domo - poste mi longe ĝin rigardis; mi 
iris de malantaŭ la kolono, rapidis trans la herbejon. Subite 
mi ree haltis tuj antaŭ la antaŭa flanko de la domo kaj kuraĝe, 
longe mi rigardis en tiu direkto. "Kian ŝajnan timon en la komenco!" eble diris la alte ŝvebantaj korvoj kaj "kian sentimemon ŝi subite montras!" 
"Aŭskultu la klarigon, mia leganto!" 
Amanto trovas sian amatinon, kiu endormiĝis sur muskokovrita benko; li deziras ĵeti unu solan rigardon sur ŝian viza- 
ĝon sen veki ŝin. Senbrue li ŝteliras trans la herbon kaj timas 
fari bruon; li haltas - kredante, ke ŝi sin movas. Li ne volas 
esti vidata de ŝi: li retiras sin. Ĉio estas silenta; li ree proksimiĝas al ŝi, li sin klinas super ŝi; delikata vualo kuŝas sur ŝia
kapo; li levas ĝin, sin klinas pli profunden; nun liaj okuloj jam 
antaŭe ĝuas la vizion de la belaĵo - la varman, florantan, 
amindan, ripozantan belaĵon. Kiel rapida estis lia unua rigardo! Sed kiel streĉita ĝi estas nun! Kiel li timas! Kiel li nun subite kaj pasie ĉirkaŭbrakas la tutan figuron, kiun antaŭ mallonga momento li ne kuraĝis tuŝi per unu fingro! Kiel laŭte li 
krias nomon, kiel li ellasis la figuron kaj ĝin fikse kaj sovaĝe 
rigardas! Ne pli longe bezonante timi, ke li vekos la amatinon 
per krio aŭ per movo, li eligas laŭtan krion kaj terurita ŝin 
rigardas. Li kredis ŝin kviete, pace dormanta - sed ŝi estas 
malvarma kaj mortinta! 
Kun tremanta ĝojo mi estis fiksinta mian rigardon sur majestan domon: subite mi vidis nur fume makulitan ruinon. 
Mi ne bezonis plu kaŝi min post pordega kolono! Mi ne 
bezonis plu homevite suprenrigardi al la fenestroj de la dormejo, timante ke mi vidos post ili movojn! Mi ne bezonis plu 
aŭskulti ĉu fermiĝas aŭ malfermiĝas pordoj - kaj imagi, ke 
mi aŭdas homajn paŝojn sur la teraso aŭ sur la vojoj. La ĝardeno kaj la parko estis piedpremitaj kaj ruinigitaj; la portalo 
gapis al mi kun teruriga malpleno. La antaŭo de la domo estis 
kiel mi iam vidis ĝin en sonĝo, nur alta muro plena de krevaĵoj kaj kun senfenestraj truegoj. 
La tegmento, kreneloj kaj kamentuboj estis for - ĉio kuŝis 
ruinigita sur la tero. Ĉie regis la trankvilo de morto, la senbruo de dezerta sovaĝejo! 
Ne estis mirige, ke la leteroj, adresitaj al personoj loĝantaj 
ĉi tie neniam ricevis respondon; same bone mi povus sendi 
ilin al la tombokeloj de preĝejo. La fuma nigro diris al mi, kia 
katastrofo trafis la domon - ĝi estis neniigita de brulo. Sed 
kiel tio estiĝis? Kiaj okazintaĵoj sin ligis al tiu katastrofo? Kiu
perdo estis priplendinda krom pri mortero, marmoro kaj lignaĵo? Ĉu ankaŭ homoj pereis? Kaj kiuj? Tio estis terura 
demando! Ĉi tie estis neniu por respondi min. Mi aŭdis eĉ ne 
unu sonon kaj vidis eĉ ne unu vivantan estaĵon! 
Vagante inter la krevitaj muroj kaj la ruinigita interno de 
la domo, fariĝis al mi klare, ke la katastrofo okazis jam antaŭ 
longa tempo. Ŝajnis al mi, ke la neĝo de la pasinta vintro 
penetris jam tra la pordegarkaĵoj; ke la pluvo de tuta vintro 
jam eniris tra la fenestro-malfermaĵoj, ĉar en la ruinamaso la 
kreskaĵoj de la printempo jam ekfloris; tie kaj alie la fiherboj 
tre alte leviĝis inter la ŝtonoj kaj falintaj traboj. Kaj ho! kie 
estis la malfeliĉa posedanto de ĉi tiu ruinaĵo? En kiu lando? 
Sub kiuj cirkonstancoj? Senintence miaj rigardoj ŝvebis al la 
malnova preĝejturo apud la granda enireja pordego kaj mi 
demandis: "Ĉu li kuŝas flanke de Damer de Rochester kaj 
ripozas kun li en tiu malvasta marmora domo?" 
Kaj tamen mi volis ricevi la respondon al tiuj demandoj. 
Nenie mi povus ricevi ĝin krom en la gastejo, kaj tien mi reiris 
post kelka tempo. 
La gastejestro mem portis al mi la matenmanĝon en la 
familian ĉambron. Mi petis lin fermi la pordon kaj sidiĝi. 
Kiam li faris tion, mi preskaŭ ne sciis, kiel komenci pro la 
teruro, kiun mi sentis antaŭ la ricevotaj respondoj. Tamen la 
dramo de la teruraĵo, kiun mi ĵus forlasis, jam preparis min 
por teruriga historio. La gastejestro estis ĝentile aspektanta 
viro de meza aĝo. 
"Kompreneble vi konas Thornfield Hall," mi kun peno diris. 
"Jes, sinjorino, mi estis tie unu fojon."
"Ĉu vere?" Tamen, ne kiam mi loĝis en ĝi, mi pensis, ĉar vi 
estas al mi fremdulo. 
"Mi estis la kelisto de la mortinta sinjoro Rochester." 
De la mortinta...! Plenpeze min trafis la bato, kiun mi tiel 
longe estis evitinta. 
"De la mortinta...!" mi pene diris. "Ĉu li do estas mortinta?" 
"Mi parolas pri la patro de la nuna sinjoro Edward," klarigis li. 
Mi reekspiris. Mia sango ree komencis flui. Tiuj vortoj ja 
certigis al mi, ke sinjoro Edward - mia sinjoro Rochester 
(Dio lin benu kie ajn li estas) vivas ankoraŭ. Revivigantaj vortoj! Estis al mi, kvazaŭ mi povus aŭdi ĉion, kio estis sekvonta - kiel ajn terura tio estus. Mi rekvietiĝis, li ne kuŝis en la 
tombo! Nun mi povus elporti eĉ la sciigon, ke li estas ĉe la 
antipodoj. 
"Ĉu sinjoro Rochester nun loĝas en Thornfield Hall?" mi 
demandis, kvankam mi jam sciis, kio estos la respondo. Mi 
tamen deziris eviti rektan demandon pri lia restadejo. 
"Ne, sinjorino, ho ve, ne! Tie loĝas nun neniu. Mi supozas, 
ke vi ne konas ĉi tiun regionon, alie vi scius, kio okazis la 
pasintan aŭtunon; - Thornfield Hall estas nun nur ruino, 
ĝuste en la rikoltotempo ĝi tute forbrulis. Estis terura katastrofo! Ĉio forbrulis kaj eĉ la mebloj ne povis esti savitaj. La 
brulo eksplodis en la mezo de la nokto, kaj antaŭ ol la ŝprucigiloj venis el Millcote, la tuta konstruaĵo estis maro da 
flamoj. Estis terura aspekto. Mi mem ĉeestis." 
"Noktomeze!" mi murmuris. Jes, estis la fatala horo por 
Thornfield! 
"Ĉu oni scias, kiel tio okazis?" mi demandis.
"Mi supozas tion, sinjorino, oni supozas tion, sed vere mi 
povus certigi, ke dubo ne ekzistas. Eble vi ne scias," li flustre 
daŭrigis, dum li puŝis sian seĝon pli proksimen al la tablo, "ke 
iu sinjorino - freneza sinjorino estis kaŝita en la domo?" 
"Pri tio mi aŭdis." 
"Ŝi estis severe gardata, sinjorino, jes, multajn jarojn la 
homoj eĉ ne sciis ion definitivan pri ŝia ekzisto. Neniu vidis 
ŝin; nur la famo rondiris, ke ie en la sinjora domo iu estas ka- 
ŝita, sed malfacile estis supozi, kiu kaj kiel. Oni diris, ke sinjoro Edward kunkondukis ŝin el fremda lando, kaj multaj kredis, ke ŝi antaŭe estis lia amatino. Sed antaŭ unu jaro okazis 
io stranga - tre stranga." 
Mi timis nun aŭdi mian propran historion, tial mi klopodis reen konduki lin al la ĉefa afero. 
"Kaj tiu sinjorino?" 
"Tiu sinjorino estis, kiel poste montriĝis, la edzino de sinjoro Rochester! Tiu malkovro okazis en la plej stranga maniero. En la sinjora domo estis fraŭlino, la guvernistino, kaj sinjoro Rochester..." 
"Sed rilate al la brulo!" mi interrompis lin. 
"Tion mi tuj rakontos, sinjorino - kaj sinjoro Rochester 
enamiĝis al ŝi. La servistoj diris, ke ili en sia tuta vivo neniam 
vidis tiel enamiĝintan homon, kiel li estis. Konstante li estis 
apud ŝi. Ili kvazaŭ spionis lin - vi ja scias, sinjorino, ke servistoj amas fari tion - kaj li amis ŝin pli ol iun ajn en la mondo. Krom li, neniu trovis ŝin bela. Ŝi estis eta sensignifa estaĵo, 
ili diris, kaj preskaŭ infano. Mi mem neniam vidis ŝin, sed 
Leah, la ĉambristino, rakontis al mi pri ŝi. Leah tre amis ŝin. 
Sinjoro Rochester estis ĉirkaŭ kvardek jara kaj tiu guvernistino ne estis ankoraŭ dudek. Kaj vi bone scias, ke, se viroj de
lia aĝo enamiĝas je juna knabino, kia ŝi estis, tiam ili ofte estas 
kvazaŭ sorĉitaj. Li do volis edziĝi kun ŝi." 
"Tiun parton de la historio vi povus rakonti al mi alian 
fojon," mi diris, "sed mi havas tute specialan motivon aŭdi la 
historion pri la brulado. Ĉu oni supozas do, ke tiu frenezulino - sinjorino - sinjorino Rochester havas aferon kun ĝi?" 
"Vi ĝuste trafis, sinjorino; estas tre certe, ke ŝi kaj neniu alia 
bruligis la domon. Ŝi havis kun si gardistinon, nome sinjorinon Poole, laŭ sia speco tre taŭga, lerta virino kaj tute fidinda; sed ŝi havis mankon - mankon, kiun havas preskaŭ ĉiuj 
maljunaj flegistinoj, ŝi kutimis tro ofte trinki kelkan brandon 
el sia botelo por trankviligi la soifon. Tio estas pardonebla, ĉar 
ŝi havis tre malfacilan, malagrablan taskon; sed malgraŭ tio, 
tiu kutimo estis danĝera; ĉar kiam sinjorino Poole, trinkinte 
tro multe, endormiĝis, la frenezulino, kiu estis ruza kaj malica kiel sorĉistino, prenis la ŝlosilon el ŝia poŝo, ŝteliĝis tra la 
pordo kaj ĉie vagis tra la domo kaj plenumis ĉian malbonon, 
kiu venis al ŝi en la kapon. La homoj diras, ke foje ŝi preskaŭ 
forbruligis sian edzon en lia lito; sed mi ne scias, ĉu tio vere 
okazis. Sed en tiu vespero ŝi unue bruligis la kurtenojn de la 
ĉambro, kuŝanta plej proksime de ŝia; poste ŝi ŝteliris malsupren al la dua etaĝo, eniris en la ĉambron, kiu antaŭe apartenis al la guvernistino - (estis kvazaŭ ŝi suspektis la rilaton 
inter ŝia edzo kaj la knabino, kaj tial malamis ŝin) - kaj bruligis tie la liton. Feliĉe neniu dormis tie. La guvernistino estis 
forkurinta du monatoj pli frue; kaj kvankam sinjoro Rochester serĉis ŝin, kvazaŭ ŝi estus la plej multekosta juvelo sur la 
tero, li tamen povis ekscii nenion pri ŝi. Tiam li fariĝis kiel 
sovaĝulo - tute kiel sovaĝulo en sia ĉagreno. Neniam antaŭe 
li estis milda homo, sed post kiam li perdis ŝin, li fariĝis eĉ
danĝera. Li volis esti tute sola. La mastrumistinon, sinjorinon 
Fairfax li foririgis malproksimen al ŝiaj parencoj; sed li kondutis al ŝi tre dece, ĉar ŝi ricevis asekurpension por sia tuta 
vivo. Sed tion ŝi indis, ĉar ŝi estis tre bonkora virino. Fraŭlino Adèle, kiu kiel lia zorgatino, ankaŭ estis en la domo, estis 
sendita al instituto. Li rompis ĉiun interrilaton kun la najbaraj nobeloj kaj vivis en sia domo kiel ermito." 
"Kion! ĉu li ne eliris el Anglujo?" 
"Ĉu li...? Dio vin benu, li ne faris tion! Li ne transiris plu 
la sojlon de la domo, escepte en la nokto, kiam li kiel spirito 
vagis tra la parko kaj tra la fruktoĝardeno, kaj furiozis kvazaŭ 
li perdis la prudenton. Kaj miaopinie li vere ĝin perdis. Ĉar vi 
ne povas imagi pli ĝojan, kuraĝan sinjoron ol li estis, antaŭ ol 
la eta guvernistino venis sur lian vojon. Li estis nek ludema, 
nek trinkema, li ne sin okupis pri la kurkonkursoj de ĉevaloj, 
kiel multaj aliaj sinjoroj. Li ankaŭ ne estis bela; sed li havis 
kuraĝon kaj fortan volon kiel iam ajn alia viro. Mi bone konis 
lin de lia knabeco, kaj rilate al mi, ofte mi deziris, ke fraŭlino Eyre estus droninta en la profunda maro antaŭ ol iri al 
Thornfield Hall." 
"Sinjoro Rochester do estis hejme, kiam la brulo eksplodis?" 
"Jes, li estis; kaj li suprenkuris al la tegmentejaj ĉambroj, 
kiam sub li ĉio jam brulis kaj savis la servistaron, kiu kuŝis en 
la litoj, li helpis ilin malsupren kaj poste li reiris ankoraŭ unu 
fojon por savi sian frenezan edzinon. Oni kriis al li, ke ŝi staras sur la tegmento; kaj vere tie ŝi staris kaj disbatis la brakojn 
tiel laŭte kriante, ke oni povis aŭdi ŝin je mejla distanco. Per 
miaj propraj okuloj kaj oreloj mi vidis kaj aŭdis ŝin. Ŝi estis 
alta, forta virino kun longaj nigraj haroj, ni vidis ilin flirti en
la vento, dum la flamoj jam ĉirkaŭis ŝin. Mi vidis, kaj multaj 
aliaj vidis, ke sinjoro Rochester rampis tra la tegmenta fenestro kriante: Berta! Berta! Ni vidis, kiel li proksimiĝis al ŝi; kaj 
subite ŝi eligis teruran krion, saltis - kaj tuj poste ŝi kuŝis 
frakasita sur la ŝtona teraso." 
"Senviva?" 
"Senviva? Ho, senviva kiel la ŝtonoj sur kiuj ŝia cerbo kaj 
sango estis disĵetitaj." 
"Bona Dio!" 
"Prave vi diras tion, sinjorino, estis terure!" 
Li tremetis. 
"Kaj poste?" mi demandis. 
"Nu, sinjorino, poste la domo forbrulis ĝis la tero; restis 
nur ruino." 
"Ĉu pereis aliaj homoj?" 
"Ne. Sed eble estus pli bone - -" 
"Kion vi volas diri per tio?" 
"Kompatinda sinjoro Edward!" li kriis, "ke mi devis ĝisvivi tion, tion mi neniam pensis. Kelkaj diras, ke li estas juste 
punita, ĉar li tenis en sekreto sian unuan edziĝon kaj volis 
edziĝi kun dua virino, dum lia unua edzino vivis ankoraŭ. Sed 
kore mi kompatas lin." 
"Sed vi ja diris, ke li vivas!" mi kriis. 
"Jes, jes, li vivas. Sed multaj opinias, ke estus pli bone, se 
li estus mortinta." 
"Kial? Kiel?" La sango en miaj vejnoj preskaŭ koaguliĝis. 
"Kie li estas?" mi demandis. "Ĉu li estas en Anglujo?" 
"Jes, jes, li estas en Anglujo; estas ja neeble al li forlasi ĝin; 
li ja estas kvazaŭ katenita!"
Kia angoro min kaptis! Kaj ĉi tiu viro ŝajnis esti decidinta 
daŭrigi tiun angoron kiel eble plej longe. 
"Li estas tute blinda," li diris fine. "Jes, jes, li estas tute blinda, la kompatinda sinjoro Edward." 
Mi atendis ion pli teruran. Mi timis, ke li fariĝis freneza. Mi 
kolektis ĉiujn miajn fortojn kaj demandis, kiel tiu katastrofo 
okazis. 
"Lia propra kuraĝo estis kulpa en tio, kaj eble ankaŭ lia 
bonkoreco, sinjorino; li ne volis forlasi la domon antaŭ ol ĉiuj 
aliaj estis savitaj el ĝi. Kiam fine li malsupreniris, post kiam 
sinjorino Rochester ĵetis sin sur la terason, aŭdiĝis laŭtega 
krakado - kaj la tuta konstruaĵo enfalis. Oni tiris lin el sub la 
ruinoj ankoraŭ vivan, sed li estis danĝere vundita; unu el la 
traboj falis tiel, ke ĝi parte protektis lin; sed unu okulo estis 
elbatita al li kaj unu mano tiel frakasita, ke sinjoro Carter, la 
kirurgo tuj devis amputi ĝin. La alia okulo estis inflamita kaj 
poste perdis ankaŭ la vidkapablon. Nun li estas tute helpbezona, - tute helpbezona, vere, blinda kaj kripligita." 
"Kie li estas? Kie li loĝas nun?" 
"En Ferndean en sinjora domo sur unu el siaj bienoj. Ĝi 
estas dezerta, malĝoja restadejo." 
"Kiuj loĝas ĉe li?" 
"La maljuna John kaj ties edzino. Neniujn aliajn li toleras 
ĉe si. Oni diras, ke li estas tute kadukiĝinta." 
"Ĉu vi havas ian veturilon?" 
"Ni havas duradan veturileton, tre belan." 
"Pretigu ĝin tuj kaj se via servisto povas veturigi min al 
Ferndean antaŭ ol mallumiĝis, tiam mi donos al vi kaj al li 
duoblan pagon."
Ĉapitro XXXVII. 
La sinjora domo en Ferndean estis jam malnova konstruaĵo de meza grandeco kaj tute ne arkitektura belaĵo. Ĝi 
kuŝis meze de la arbaro. Pli frue mi ofte aŭdis paroli pri ĝi. 
Sinjoro Rochester de tempo al tempo parolis pri Ferndean kaj 
multfoje iris tien. Lia patro antaŭe aĉetis la bienon pro ĝiaj 
vastaj ĉasejoj. Volonte li poste ludonus la domon, sed pro la 
maloportuna situo ne povis trovi luanton. Tial ĝi restis nemeblita kaj neloĝata, escepte de tri ĉambroj, kiuj estis pretaj por 
la posedanto, kiam li pasigis tie la ĉasan sezonon. 
En la vespero de la tago mi alvenis al tiu domo. La ĉielo 
estis malluma kaj pluvis preskaŭ seninterrompe. La lastan 
mejlon mi iris piede, post kiam mi pagis al la veturigisto la 
promesitan sumon kaj reirigis lin per sia veturileto. 
Eĉ starante tre proksime de la domo, oni ne povis vidi ĝin, 
tiel dense ĝi estis ĉirkaŭita de la malhelaj arboj. Fera pordego inter du kolonoj el granito montris al mi, kie mi devas eniri, kaj trairinte la pordegon mi ree trovis min sub la densaj 
suproj de longa vico de arboj. Inter la altaj musko-kovritaj 
arbotrunkoj kaj arbetaĵo sin etendis la de herbo plenkreskita vojo. Mi laŭiris ĝin atendante baldaŭ atingi loĝejojn; sed ĝi 
etendiĝis pli kaj pli antaŭen kaj nenie mi vidis domon aŭ parkon. 
Mi kredis, ke mi iris en malĝustan direkton. La mallumeco de la vespero kaj de la arbaro fariĝis pli kaj pli malpenetrebla. Mi rigardis ĉirkaŭe por serĉi alian vojon, sed nenie ĝi 
estis. Nenio krom sovaĝa arbetaĵo, kandelrektaj arboj kaj 
densa somerfoliaro. 
Mi iris pluen. Fine la vojeto plilarĝiĝis, la arboj staris malpli 
dense; nun mi vidis latbarilon, poste domon preskaŭ ne distingeblan de la arboj pro la pligrandiĝanta mallumo, tiel malsekaj kaj muskokovritaj estis ĝiaj muroj. 
Irinte tra la pordego, fermita nur de klinko, mi staris meze 
de spaco ĉirkaŭita de plektobarilo, sin etendanta duoncirkle 
inter la arboj. Tie kreskis nek floroj nek bedoj, sed estis nur 
larĝa, silika vojo, kiu ĉirkaŭis herbejon. La domo havis du 
frontonojn; la fenestroj estis mallarĝaj kaj kun kradoj; ankaŭ 
la pordo estis mallarĝa kaj ŝtupareto kondukis al ĝi. La tuto 
estis, kiel la gastejestro de "Je la blazono de la Rochesteroj" 
jam diris, tre malĝojiga loko. Ĉio estis silenta, kiel en preĝejo 
meze de la semajno; la pluvo, kiu senhalte falis sur la foliaron, 
faris la solan brueton, kiu frapis mian orelon, kaj mi demandis min: 
"Ĉu ĉi tie povas loĝi vivaj estaĵoj?" 
Jes, ĉi tie loĝis iu, ĉar mi aŭdis ion. La mallarĝa pordo malfermiĝis kaj figuro estis elironta la konstruaĵon. 
La pordo malrapide malfermiĝis, figuro eliris en la mallumon, viro sen ĉapelo, li etendis la manon kvazaŭ por senti, ĉu pluvas. Malgraŭ la mallumo mi rekonis lin - li estis mia 
mastro, Edward Fairfax Rochester, - neniu alia. 
Mi restis staranta, retenis la spiron kaj tiel rigardis lin - ne 
estante vidata de li kaj, ho ve - estante al li nevidebla! 
La renkonto estis tre subita, kaj la ravo, kiun ĝi kaŭzis al 
mi, estis tuj bridata de la teruro, kiun ĝi inspiris. Ne estis al 
mi malfacile reteni krion, mi ne estis tentata rapidi al li. Lia
figuro havis la saman fortan eksteraĵon kiel antaŭe; lia sintenado estis rekta, liaj haroj korve nigraj, liaj trajtoj ne estis 
ŝanĝiĝintaj; unu jaro de ĉagreno kaj sufero ne kapablis kurbigi lin, rompi lian noblan viran fortecon. Sed mi rimarkis 
ŝanĝon en lia vizaĝesprimo; ĝi estis malluma kaj senespera - 
ĝi memorigis min pri katenita sovaĝa besto aŭ pri birdo, al 
kiu oni en ĝia doloro ne povas proksimiĝi sen danĝero. La 
malliberigita aglo, kies kvazaŭ de oro ĉirkaŭita okulo estas 
blindigita de la krueleco, povus rigardi kiel ĉi tiu blinda 
Ŝimŝon. Sed, mia leganto, ĉu vi kredas, ke mi timis lin en lia 
blinda sovaĝeco? Se tiel estas, vi konas min nur malbone. En 
mia ĉagreno sin miksis la dolĉa espero, ke mi baldaŭ sukcesos 
premi kison sur tiun marmoran frunton, kaj sur tiujn premfermitajn lipojn - sed - sed ankoraŭ ne nun. Mi ankoraŭ ne 
volis paroli al li. 
Li malsupreniris la ŝtonan ŝtupareton kaj malrapide sin 
direktis al la herbejo. Kie estis liaj firmaj paŝoj? Li haltis subite 
kvazaŭ nesciante en kiun direkton iri. Li levis la manon kaj 
malfermis la palpebrojn, levis ilin, ŝajne kun streĉita peno ĉielen kaj poste al la amfiteatro de la arbaro - sed por li ĉio estis 
malplena kaj nur mallumo. Li etendis la manon (la senmanan 
brakon li tenis kaŝita en la brustopoŝo) estis kvazaŭ li per 
tuŝoj volis ekzameni, kio estas en lia plej proksima ĉirkaŭaĵo, 
sed ankaŭ tie li trovis nur malplenan spacon, ĉar la arbovicoj 
staris kelkajn metrojn pli malproksime. Li tial forlasis sian 
klopodon, krucis la brakojn kaj staris senmove kaj senparole en la pluvo, kiu nun seninterrompe falis sur lian nekovritan 
kapon. 
En tiu momento John, kiun mi ĝis nun ne rimarkis, iris al 
li.
"Sinjoro, ĉu vi volas preni mian brakon?" li diris, "ĉar pluvas torente. Estus pli bone, se vi irus en la domon." 
"Lasu min!" li respondis. John sin retiris, ne vidante min. 
Nun sinjoro Rochester denove klopodis iri, sed vane. Ĉio estis 
tro malcerta. Palpserĉante li reiris al la domo kaj eniris ĝin, 
fermante post si la pordon. 
Nun mi alproksimiĝis kaj frapis. La edzino de John malfermis al mi la pordon. 
"Maria," mi diris "kiel vi fartas?" 
Ŝi ektimis kvazaŭ ŝi vidus fantomon. Mi kvietigis ŝin. Al ŝia 
laŭta krio: "Ĉu vere vi estas tie, fraŭlino, tiel mafrue venanta 
al ĉi tiu soleca loko?" Mi respondis nur kaptante ŝian manon. 
Poste mi sekvis ŝin en la kuirejon, kie John estis sidanta antaŭ hele brulanta fajro. 
Per malmultaj vortoj mi klarigis al ili, ke mi scias jam ĉion, 
kio okazis post mia foriro el Thornfield, kaj ke mi venis por 
vidi sinjoron Rochester. Mi petis John iri al la vojbarila domo, 
al kiu mi estis konfidinta mian kofron, post kiam mi resendis 
la veturileton, kaj por alporti ĝin al Ferndean. Tiam mi formetis de mi la ĉapelon kaj la ŝalon kaj petis Marian, ĉu ŝi por tiu 
nokto povus konsenti al mi tranokti en la domo kaj vidante, 
ke tio estas ebla malgraŭ kelkaj malfacilaĵoj, mi diris al ŝi, ke 
mi restos. En tiu momento la sonorilo en la familia ĉambro 
aŭdiĝis. 
"Se vi iros al via sinjoro, Maria, tiam diru, ke iu estas ĉi tie, 
kiu deziras paroli kun li, sed ne diru mian nomon." 
"Mi ne kredas, ke li akceptos vin," ŝi respondis, "ĉar li 
akceptas neniun." 
Kiam ŝi revenis, mi demandis, kion li diris. 
"Li informiĝas pri via nomo kaj pri la celo de via vizito," ŝi
respondis, kaj plenigis glason per akvo metante ĝin kun du 
kandeloj sur pleton. 
"Ĉu li sonorigis por ricevi ion?" mi demandis. 
"Jes, ĉiam li portigas al si kandelojn, kiam ekmallumiĝas, 
malgraŭ sia blindeco." 
"Donu al mi la pleton, mi volas porti ĝin al li." 
Mi prenis ĝin el ŝia mano kaj ŝi montris al mi la pordon de 
la familia ĉambro. La pleto tremis en mia mano kaj mi disverŝis la akvon; mia koro aŭdeble batis en mia brusto. Maria 
malfermis por mi la pordon kaj fermis ĝin ree post mi. 
La ĉambro aspektis mallume; malbone prizorgita fajro 
fumaĵis en la kameno, kaj klinita super ĝi kun la kapo apogita 
sur la alta kamen-kornico, staris la blinda loĝanto de la ĉambro. La aĝa hundo Piloto kuŝis ĉe lia flanko; ŝajnis ke ĝi singarde eliris el lia vojo timante esti puŝata per la piedoj. Kiam 
mi eniris, Piloto starigis la orelojn; tiam ĝi krietante salte levi- 
ĝis kaj rapidis al mi, preskaŭ puŝante la pleton el mia mano. 
Mi metis ĝin sur la tablon, karesis la hundon flustrante: 
"kuŝiĝu Piloto!" Mehanike sinjoro Rochester sin turnis, kvazaŭ por vidi, de kie venas la movo. Sed povante vidi nenion, 
li ree turnis la kapon kaj eligis laŭtan ĝemon. 
"Donu al mi la akvon, Maria," li diris. 
Mi proksimiĝis al li kun la nur duone plena glaso. Piloto 
ankoraŭ ĉiam sekvis min kun svingiĝanta vosto. 
"Kio do estas?" li demandis. 
"Kuŝiĝu Piloto!" mi diris ankoraŭfoje. Eltrinkonte la akvon, 
li haltis kaj aŭskultis, tiam li trinkis kaj metis la glason sur la 
tablon. 
"Estas vi, ĉu ne vere, Maria?" 
"Maria estas en la kuirejo," mi respondis.
Kun subita gesto li etendis la manon, sed ne vidante, kie mi 
staras, li ne tuŝis min. 
"Kiu estas? Kiu estas?" li demandis maltrankvile kaj ŝajne 
klopodis vidi per la kompatindaj okuloj. Sed la klopodo estis 
vana! "Respondu min, parolu ankoraŭfoje!" li laŭte kaj ordone diris. 
"Ĉu vi volas ankoraŭ iom da akvo, sinjoro? Mi disĵetis la 
duonon de tio, kio estis en la glaso," mi diris. 
"Kiu vi estas? - Kiu do parolis?" 
"Piloto konas min, kaj John kaj Maria scias, ke mi estas ĉi 
tie. Mi venis nur hodiaŭ vespere," mi respondis. 
"Ĉiopotenca Dio! Kia trompo min kaptis? Kia dolĉa frenezo ekregas min?" 
"Neniu trompo - neniu frenezo, sinjoro! Via spirito estas 
tro forta por esti trompata; via sano tro bona por ke frenezo 
ĝin kaptu." 
"Kaj kie estas la parolantino? Ĉu tio estas nur ŝia voĉo? Ho! 
mi ne povas vidi, sed mi devas senti, alie mia koro ĉesos bati 
kaj mia kapo rompiĝos. Kiu ajn vi estas -tuŝu min, alie mi ne 
povas vivi!" 
Li palpis ĉirkaŭe. Mi kaptis lian serĉantan manon kaj premis ĝin en la miajn. 
"Ŝiaj fingroj!" li kriis, "ŝiaj malgrandaj, delikataj fingroj! Kaj 
se ŝiaj fingroj estas ĉi tie, ankaŭ pli multe da ŝi estas ĉi tie." 
La muskola mano sin detiris de la miaj, li kaptis mian brakon mian ŝultron - mian kolon - mian talion - li tiris min 
al si kaj ĉirkaŭbrakis min. 
"Ĉu tio estas Jane? Aŭ kio alia? Ĉi tio estas ŝia figuro - ŝia 
tuta persono -" 
"Kaj tio estas ŝia voĉo," mi aldonis. "Ŝi estas ĉi tie, kun sia
tuta persono, kaj ankaŭ sia koro. Dio vin benu, sinjoro! Mi 
estas tiel feliĉa refoje esti tiel proksime al vi!" 
"Jane Eyre! - Jane Eyre!" tio estis ĉio, kion li diris. 
"Mia kara sinjoro," mi diris, "mi estas Jane Eyre; mi retrovis 
vin - mi revenis al vi!" 
"Ĉu vere? Ne nur via spirito? Sed ankaŭ via korpo? Ĉu vi 
estas mia vivanta Jane?" 
"Vi ja tenas min, sinjoro - vi ja tenas min, kaj eĉ firme 
tenas min. Mi ne estas malvarma, kiel mortinto, ne travidebla kiel la aero, ĉu ne? 
"Mia karulino vivas! Ĉi tio estas ŝiaj membroj! Ĉi tio estas 
ŝia vizaĝo! Sed estas ja neeble estiĝi tiel feliĉa post tiu tuta 
mia mizero. Ĝi estas sonĝo! Same kiel en senkonsolaj noktoj, 
kiam mi premis ŝin sur mian koron, kaj tion nun mi faras; kaj 
ŝin kisis - kiel nun, kaj kiel mi sentis, ke ŝi min amas, kaj kiel 
mi esperis, ke ŝi ne plu forlasos min. ". 
"Kaj de nun mi tion ne plu faros, sinjoro." 
"Ne plu faros tion, ĉu la vizio diras tion? Sed ĉiam mi veki- 
ĝis kaj spertis, ke ĉio estis nur amara trompo; kaj denove mi 
estis soleca kaj forlasita - mia vivo estis malluma, mizera, 
senespera - mia animo soifis, kaj neniu donis al mi refreŝigan trinkaĵon - mia koro malsatis, kaj la nutraĵo estis al ĝi 
rifuzita. Ho, dolĉa sonĝo, ĉar nun vi estas inter miaj brakoj, 
ĉu ankaŭ vi forkuros de mi kiel ĉiuj viaj fratoj forkuris antaŭe. 
Sed kisu min antaŭ ol forkuri! Kisu min, mia Jane, mia amatino!" 
"Jes sinjoro, unu fojon - kaj ankoraŭ unu fojon!" 
Mi premis miajn lipojn sur liajn, antaŭe tiel brilantajn sed 
nun tute senbrilajn okulojn - mi ŝovis la harojn de lia frunto kaj ankaŭ kisis tiun. Subite li ŝajnis tute vekiĝi; li konsciis 
pri tio, kio okazis! 
"Ĉu estas vi, Jane? - ĉu vere - vere? Ĉu vi revenis al mi?" 
"Jes." 
"Kaj vi ne kuŝas senviva ie en foso aŭ rivero? Vi ne velkas 
malĝoja kaj soleca kaj ekzilita inter fremduloj?" 
"Ne, sinjoro, mi estas tute sendependa." 
"Sendependa? Kion signifas tio?" 
"Mia onklo en Madejro mortis kaj postlasis al mi kvin mil 
funtojn." 
"Ho! tio estas praktika! Nun ni revenis al la realo!" li kriis, 
"ion tian mi neniam kuraĝis imagi! Mi aŭdas refoje ŝian propran voĉon, tiel vivigan, tiel ĉarman, tiel pikantan kaj tamen 
tiel dolĉan. Mia malsana koro refreŝiĝas, ĉar mi aŭdas vin 
paroli; mi sentas en mi novan - vivon. - Kion, Jane! vi estas 
nun sendependa? - - eble riĉa?" 
"Preskaŭ riĉa, sinjoro. Se vi ne volas lasi min loĝi ĉi tie, 
tiam mi povas konstruigi por mi domon proksime al via, kaj 
tiam vi povos iri al mi kaj sidi ĉe mi en mia familia ĉambro, 
kiam vespere vi deziros ne esti tute sola." 
"Sed estante riĉa, Jane, vi sendube havas amikojn, kiuj ne 
deziros, ke vi tute dediĉu vin al kompatinda, blinda kriplulo, 
kia mi estas." 
"Mi ja diris al vi, sinjoro, ke mi estas sendependa kaj krom 
tio riĉa; mi estas nun mia propra mastrino." ; 
"Kaj ĉu vi volas resti ĉe mi?" 
"Certe - se vi ne kontraŭstaros. Mi estos via najbarino, via 
flegistino, via mastrumistino. Mi trovas vin ĉi tie soleca kaj 
malĝoja: mi estos via fraŭlino de akompano. Mi laŭtlegos al 
vi, mi promenos kun vi, ĉiam estos ĉe vi, respondos viajn
demandojn, servos al vi, mi estos viaj okuloj kaj manoj. Mia 
kara sinjoro, nun ne aspektu plu tiel malĝoja; tiel longe, kiel 
mi vivos, vi ne estos plu soleca." 
Li respondis nenion; li ŝajnis esti serioza - droninta en 
pensoj. Li dispartigis la lipojn kvazaŭ por paroli, sed ree fermis la buŝon. Mi estis iom embarasita. Eble mi transiris la 
limojn de bonmaniero tro rapide, kaj same kiel St. John li 
rimarkis ion nedecan en mia senpripenseco. Mi vere diris 
mian proponon, kvazaŭ li dezirus peti min fariĝi lia edzino. 
Kvankam mi ne esprimis mian atendon, ke li tuj faros tion, mi 
tamen preskaŭ kun certeco diris ion tian. Ĉar el lia buŝo eliris 
eĉ ne unu vorto rilate al tio, kaj ĉar lia vizaĝo fariĝis pli kaj pli 
malĝoja, min subite ekregis la penso, ke mi trompis min kaj 
ke mi agis kiel malsaĝulino. Tial mi iom post iom liberigis min 
el liaj brakoj - sed li premis min ankoraŭ pli forte al sia brusto. 
"Ne - ne - Jane; ne foriru de mi. Ne, mi sentis vin, mi 
aŭdis vin paroli, mi sentis la konsolon de via proksimeco - 
la mildecon de via konsolo! Tiujn ĝojojn mi ne denove povas 
oferdoni. De mi mem restis nur malmulto, mi devas posedi 
vin. La mondo eble ridos - eble ĝi nomos min stulta, egoista 
- tio ne estas grava. Mia animo aspiras vin! Ĝia deziro devas 
esti plenumata, alie ĝi plenumos teruran venĝon kontraŭ sia 
ĉirkaŭkovraĵo." 
"Nu, sinjoro, mi ja diris, ke mi volas resti ĉe vi." 
"Jes, sed per tio vi celas ion, kion mi tute ne celas. Eble vi 
intencas per tio konstante esti apud mi por flegi min kiel bonkora eta flegistino (ĉar vi havas sindonan koron kaj noblaniman spiriton, kiuj instigas vin montri sinoferojn al tiuj, kiujn 
vi kompatas), kaj sendube tio devas sufiĉi por mi. Mi supozas, ke mi devas havi por vi nur patrajn sentojn, ĉu ne? Nun 
respondu al mi." 
"Mi volas pensi, kion vi deziras, sinjoro, mi estos kontenta, se mi povus esti via flegistino, se vi tion deziras." 
"Sed vi ne povas ĉiam esti mia flegistino, Jane: vi estas juna 
- vi eble iam edziniĝos." 
"Estas al mi indiferente edziniĝi." 
"Ne estu indiferenta pri tio, Jane: se mi estus, kio mi iam 
estis, tiam mi klopodus paroligi vin alie - sed - mi estas nur 
senokulaĉo!" 
Ree li ekdronis en malgajaj pensoj, sed mi fariĝis pli ĝoja 
kaj denove kuraĝiĝis. Liaj lastaj vortoj malfermis al mi la okulojn antaŭ la malfacilaĵoj. Por mi tamen, tiu malfacilaĵo ne 
ekzistis; miaj antaŭaj malcerteco kaj timo tute malaperis kaj 
mi komencis pli ĝojan interparoladon. 
"Estas bezonate, ke iu faru vin ree pli homsimila," mi diris, 
dum mi per la mano glatigis liajn malordiĝintajn harojn, "ĉar 
mi vidas, ke iom post iom vi ŝanĝiĝas je leono aŭ io simila. 
Tute certe vi portas en vi ion pri la "faux air" de Nebukadnezar; viaj haroj memorigas min pri la plumoj de aglo; mi ankoraŭ ne rimarkis, ĉu viaj ungoj sanĝiĝis en birdo-ungegojn." 
"Je ĉi tiu brako mi havas nek manon nek ungojn," li diris, 
tirante la kripligitan brakon el la brustopoŝo kaj montrante 
ĝin al mi. "Ĝi estas nur stumpo - nur terura vidaĵo! Ĉu ne, 
mia eta Jane?, 
"Malĝoja vidaĵo! Kaj estas ankaŭ malĝoje rigardi viajn okulojn kaj la bruldifekton sur via frunto; kaj kio estas plej malbona, oni estus inklina tro multe vin ami pro ĉiu tiu mizero 
kaj trodorloti vin."
"Mi kredas, Jane ke vin kaptos teruro, se vi vidus mian brakon kaj mian difektitan vizaĝon." 
"Ĉu vere vi kredas tion? Sed ne diru tion al mi - pro timo, 
ke mi povu diri ion pri via prudento, tio estus flatado. Nun 
lasu min unu momenton, por ke mi bruligu helan fajron. Ĉu 
vi povas vidi hele brulantan fajron?" 
"Jes, per la maldekstra okulo mi povas iom vidi ardolumon 
- ruĝetan nebulon." 
"Kaj ĉu vi vidas la kandelojn?" 
"Tre nebule, - ĉiu el ili estas kvazaŭ hela nubeto." 
"Ĉu vi povas min vidi?" 
"Ne, mia feino. Sed mi estas jam tre danka, se mi povas 
aŭdi aŭ senti vin." 
"Kiam vi vespermanĝas? 
"Neniam mi kutimas vespermanĝi." 
"Hodiaŭ vespere vi tamen vespermanĝu. Mi estas malsata, kaj mi estas certa, ke ankaŭ vi estas malsata, sed vi nur ne 
atentas pri tio." 
Post kiam mi estis vokinta Marian, ni baldaŭ estis pli bone 
ordigintaj la ĉambron; ankaŭ mi preparis por li bongustan 
vespermanĝon. Mia spirito estis ekscitita kaj dum la manĝo 
mi parolis kun li gaje kaj facile. Eĉ mi sukcesis mallongigi lian 
tempon per mia babilado. Ĉi tie forestis ĉiu retenemo, ĉiu 
premita viveco kaj gajeco; ĉar antaŭ li mi sentis min tre sen- 
ĝena, sciante ke mi estis al li agrabla. Ĉio, kion mi diris aŭ 
faris, ŝajnis konsoli aŭ revivigi lin. Tio estas agrablega konscio! Tio vivigis kaj aperigis mian tutan proprecon. En lia 
apudeco mi vivis duoble, kaj li vivis en mia. Malgraŭ lia blindeco ofte rideto kuris sur lia vizaĝo kaj ĝojo montriĝis sur lia 
frunto. Liaj trajtoj estiĝis pli mildaj, pli molaj, pli feliĉkonsciaj.
Post la vespermanĝo li faris al mi multajn demandojn: kie 
mi antaŭe estis kaj faris kaj kiel mi sukcesis trovi lin. Mi respondis tamen nur parte, ĉar estis jam tro malfrue por priparoli specialajn detalojn. Krome mi ne deziris tuŝi delikatajn, 
vibrantajn kordojn, nek malfermi novan fonton de ekscito en 
lia koro; mia sola celo nun estis distri lin kaj tion mi jam faris, sed nur iom post iom. Post paŭzo en nia interparolado, li 
denove fariĝis senripoza, li tuŝis min kaj diris: "Jane." 
"Ĉu vi vere estas homa estaĵo, Jane? Ĉu tute vere vi estas 
tia?" 
"Pro honoro kaj konscienco, mi kredas ke jes, sinjoro Rochester." 
"Kiel do estis eble, ke tiel subite vi aperis sur mia soleca 
kameno en ĉi tiu senkonsola vespero? Mi etendis la manon 
por preni glason da akvo de servistino - kaj vi donis ĝin al 
mi. Mi faris demandon kaj atendis, ke la edzino de John respondu min - kaj via voĉo sonis en miaj oreloj." 
"Ĉar anstataŭ Maria mi estis enirinta en la ĉambron kun la 
pleto." 
"Kaj vera sorĉo kuŝas en la horo, kiun mi nun pasigas kun 
vi. Neniu scias, kiel senkonsolan, malluman, malplenan, senesperan vivon mi trabatalis dum kelkaj monatoj! Mi havis plu 
nenion kaj atendis plu nenion; la tago ŝanĝiĝis en nokton, kaj 
mi ne rimarkis tion; mi sentis malvarmon, kiam mi lasis estingiĝi la fajron; kaj malsaton, kiam mi estis forgesinta manĝi; 
poste neniam finiĝantan doloron, kaj ofte preskaŭ frenezan 
deziron ankoraŭ unu fojon revidi mian Jane. Jes, pli multe mi 
aspiris, ke vi estu redonata al mi ol reakiri la perditan lumon 
de miaj okuloj. Kiel estas eble, ke Jane estas ĉe mi kaj diras,
ke ŝi min amas? Ĉu ŝi denove ne malaperos kiel ŝi revenis? 
Ho, mi timas ne revidi vin morgaŭ." 
Mi estis certa, ke estas por li plej bone en ĉi tiu animstato, 
doni al li tre trivialan praktikan respondon, kiu havas nenion 
por fari kun lia nuna ekscitita pensirado. Tial mi glitigis la 
fingron trans liajn brovojn kaj rimarkis, ke ili estas bruldifektitaj, sed mi konis rimedon, refoje fari ilin tiel larĝaj kaj nigraj, 
kiel ili estis antaŭe. 
"Kian utilon tio havos, fari al mi ian bonon, ho bonfaranta feino, se en fatala momento vi tamen forlasos min? Se vi 
forŝteliĝos de mi kiel ombro kaj mi ne scias kial kaj kien, kaj 
se poste vi restos por mi neretrovebla?" 
"Ĉu vi havas kombilon en la poŝo, sinjoro?" 
"Kiacele, Jane?" 
"Nur por kombaranĝi la senordajn nigrajn kapharojn. 
Kiam mi atente vin rigardas, tiam vi preskaŭ timigas min. Vi 
diras, ke mi estas kiel feino, sed mi opinias, ke vi similas pli 
multe koboldon." 
"Ĉu mi estas malbelega, Jane? 
"Tre malbelega, sinjoro. Vi ja scias, ke vi ĉiam estis tia." 
"Hm! Nu, kie ajn vi estis dum ĉiu tiu tempo, via maliceco 
ne forlasis vin." 
"Tamen mi estis ĉe bonaj homoj, kiuj estas pli bonaj ol vi, 
centfoje pli bonaj; kiuj havas ideojn kaj opiniojn, kiujn vi dum 
via tuta vivo neniam konis; kiuj estas pli delikataj kaj pli civilizitaj ol vi!" 
"Pro la diablo, ĉe kiuj vi do estis?" 
"Se vi ne sidas senmove kaj kviete, tiam mi nepre elŝiros al 
vi la harojn; kaj tiaokaze vi espereble perdos ĉiun dubon pri 
mia apudesto."
"Ĉe kiuj vi do estis, Jane?" 
"Hodiaŭ vespere vi ne sukcesos rakontigi tion al vi, sinjoro; vi devas atendi ĝis morgaŭ; vi scias, ke estos speco de certeco por vi, ke mi ree aperos morgaŭ matene je matenmanĝo, 
se mi rakontos mian historion nur duone hodiaŭ vespere. Sed 
subite min trafas la penso, ke mi devis aperi antaŭ vi kun nur 
duona glaso da akvo; mi devos alporti almenaŭ ovon, jam ne 
parolante pri fritita ŝinko." 
"Ho mokema sorĉistino! - naskita de feino kaj edukita de 
homoj! Dum dek du monatoj mi ne spertis, kion mi nun spertas pere de vi. Se Saul estus veniginta vin al Davido, tiam la 
malbonaj spiritoj estus ankaŭ ekzorcitaj sen la harpo." 
"Jen sinjoro, nun mi dece kombaranĝis viajn harojn kaj 
nun mi volas forlasi vin. La dutaga vojaĝo tre lacigis min. 
Bonan nokton!" 
"Ankoraŭ unu sola demando, Jane! Ĉu estis nur sinjorinoj 
en la domo, kie vi loĝis?" 
Laŭte mi ekridis kaj forŝteliĝis de li. Kaj kiam mi supreniris 
la ŝtuparon, mi ridis ankoraŭ. 
"Jen bonega ideo!" mi pensis, plena de ĝojo. "Mi vidas, ke 
mi posedas la rimedon, tiom turmenteti lin, ke lia melankolio almenaŭ dum mallonga tempo ne plu regos lin." 
Jam tre frue la sekvintan matenon mi aŭdis lin senripoze 
promeni tien kaj reen de unu ĉambro en alian. Tuj kiam Maria venis malsupren, mi aŭdis lin demandi: "Ĉu fraŭlino Eyre 
estas ĉi tie?" kaj poste: "Kiun ĉambron vi pretigis por ŝi? Ĉu 
ĝi estis seka? Ĉu ŝi jam leviĝis? Iru kaj demandu, ĉu ŝi bezonas ion kaj kiam ŝi venos malsupren." 
Mi venis malsupren, tuj kiam mi pensis, ke la matenmanĝo 
estas preta. Tre mallaŭte mi eniris en la ĉambron kaj vidis lin
antaŭ ol li rimarkis mian apudeston. Estis vere malĝoje vidi, 
kiel korpa kripleco subigis tiun fortan spiriton. Li sidis en sia 
seĝo - senmove, sed ne kviete, okulŝajne plena de atendo; la 
trajtoj de lia kutima malĝojo tre profundiĝis sur lia vizaĝo. Li 
memorigis min pri perforte estingita lampo, kiu atendas ree 
esti bruligata - kaj ho ve! li ne estis plu si mem, kiu povis 
flamigi la brilon de vivigita mieno: li estis dependa de aliulo, 
kiu devis preni sur sin tiun taskon! Mi estis intencinta esti 
ĝoja kaj senzorga, sed la senhelpeco de ĉi tiu forta viro tuŝis 
mian animon! Tamen mi alparolis lin per la tuta gajeco, kiun 
mi en tiu momento povis montri: 
"La mateno estas hela kaj suna, sinjoro," mi diris. "Ne pluvas plu kaj la suno lumas tiel milde; ni povus fari promenon 
duope." 
Mi estis viviginta ĉiun brilon, pri kiu mi ĵus parolis; lia viza- 
ĝo heliĝis. 
"Ho, ĉu vere estas tie mia kara alaŭdo! Venu al mi. Ĉu vi 
ree ne forflugis por malaperi? Antaŭ horo mi aŭdis ekstere 
alian alaŭdon, ĝi laŭte kaj alte kantis super la arbaro, sed ĝia 
kanto ne havis melodion por mi, same kiel la supreniranta 
suno ne havas por mi radiojn. Por miaj oreloj koncentriĝas la 
melodio de la tuta tero en la voĉo de mia Jane (kaj kiel ĝoja 
mi estas, ke ŝi ne estas silentema!) kaj sunbrilon mi sentas nur 
en ŝia apudeco." 
La larmoj eniris en miajn okulojn, kiam mi aŭdis la konfeson de lia dependeco. Estis ĝuste kvazaŭ reĝa aglo, katenita 
al sia stango, petegus paseron, ke ĝi estu ĝia provizisto. Sed 
mi ne volis plori, mi forviŝis la larmojn kaj pretigis por li la 
matenmanĝon. 
La plej grandan parton de la mateno ni pasigis eksterdome. Mi kondukis lin tra la sovaĝa arbaro sur la sunplenan 
kamparon; mi rakontis al li, kiel freŝe verdaj ili estas; kiel refreŝiĝinte aspektas la floroj kaj plekto-bariloj post la pluvo, 
kiel brile blua estas la ĉielo. Sur soleca, agrabla loko mi ser- 
ĉis por li sidejon: sekan arbostumpon. Kiam li estis sidanta, 
mi ne kontraŭstaris, kiam li tiris min sur sian genuon. Kaj kial 
mi kontraŭstaru? Ni ja estis feliĉaj estante tiel proksime unu 
al alia! Piloto kuŝis flanke de mi. Ĉirkaŭe regis la senbruo, 
paco! 
Subite li ĉirkaŭbrakis min kriante: 
"Kruela, kruela forkurintino! Ho Jane, kion mi sentis, malkovrante, ke vi forkuris de Thornfield, kaj ke nenie mi povas 
retrovi vin; kiam mi traserĉis vian ĉambron kaj vidis, ke vi 
kunprenis nek monon nek ion alian, kio povus utili vin! 
Ĉirkaŭkolo el perloj, kiun mi antaŭe donacis al vi, kuŝis en sia 
ujo; viaj kofroj estis ŝlositaj kaj ĉirkaŭitaj de ŝnuroj, kiel ili 
estis pretigitaj por nia edziĝvojaĝo. Kion do mia karulino 
povus entrepreni; tiel mi seninterrompe demandis al mi, sen 
mono kaj senigita de ĉiuj rimedoj? Kaj kion ŝi entreprenis? 
Nun rakontu tion al mi." 
Cedante al liaj petoj mi fine rakontis miajn travivaĵojn de 
la lasta jaro. Kiam mi rakontis pri tiuj tri tagoj de disvagado, 
de almozpetado kaj malsato, mi silentis pri multa spertita 
mizero, ĉar ĝi povus nur kaŭzi al li senutilan ĉagrenon, se li 
ekscius ĉion, kion mi estis travivinta; la malmulto, kiun mi 
rakontis, vundis lian fidelan koron jam pli profunde, ol mi 
dezirus. 
Li diris, ke mi ne devus lin forlasi tiel tute sen mono, por 
serĉi mian vojon; mi devus sciigi al li mian intencon. Mi 
devus fidi lin, ĉar neniam li estus deviginta min estiĝi lia amatino. Kiel ajn kolera li estis en sia senespero, li vere min amis 
tro multe kaj tro kore por iam fariĝi mia tirano. Li estus donacinta al mi sian duonan havaĵon ne postulante eĉ unu kison 
kiel rekompencon; sed mi ne forkuru senmona, senhelpa, 
senamika por vagi en la mondo. Li diris, ke li estas certa pri 
tio, ke mi suferis multe pli multe ol mi nun al li konfesis. 
"Nu, kiaj ajn estu miaj sufero kaj manko, ili tamen ne daŭ- 
ris longe," mi respondis kaj daŭrigis rakonti, kiel oni akceptis min en Moor House, kiel mi ricevis la oficon de instruistino en vilaĝa lernejo kaj tiel plu. Rakontante sinsekve plue mi 
poste klarigis kiel mi akiris mian havaĵon kaj kiel mi eksciis, 
ke mi estas ĉe parencoj. Kompreneble dum la rakonto mi venis al la nomo de St. John Rivers kaj ofte mi ripetis tiun 
nomon. Kiam mi finis, li tuj menciis ĝin, demandante: 
"Ĉi tiu St. John sekve estas via kuzo?" 
"Jes." 
"Ofte vi parolis pri li: ĉu vi lin ŝatas?" 
"Li estas tre bona viro, sinjoro; mi ne povas ne ŝati lin." 
"Bona viro. Ĉu tio signifas respektinda, bone edukita viro 
kvindekjara? Aŭ kion alian tio signifas?" 
"St. John estas nur dudek naŭ, sinjoro." 
"Jeune encore, kiel diras la francoj. Ĉu li estas malalta, 
flegma kaj malhela? Ĉu persono, kies boneco konsistas pli 
multe en senkulpeco pri malvirtoj, ol en tio, ke li praktikas 
virtojn? 
"Li estas nelacigeble laborema. Li vivas nur por plenumi 
grandajn aferojn." 
"Sed lia prudento? Sendube ĝi estas malgranda! Eble li 
havas la plej bonajn intencojn, ĉu ne? kaj oni skuas la ŝultrojn 
aŭdante lin paroli, ne vere?"
"Li parolas malmulte; sed tio, kion li diras, ĉiam trafas la 
celon. Li estas tre prudenta - laŭ mia opinio - ne tre impresema, sed potenca." 
"Sekve, li estas kapabla viro, ĉu ne? 
"Tre kapabla." 
"Kaj tre tre civilizita viro?" 
"St. John Rivers estas rimarkebla kaj funde civilizita viro." 
"Sed al mi ŝajnas, ke laŭ via diro liaj manieroj ne estas tute 
laŭ via gusto? - afektitaj kaj pastraj?" 
"Mi tute ne parolis pri liaj manieroj; sed mia gusto estus tre 
malbona, se ili ne plaĉus al mi. Li estas ĝentila, kvieta kaj konstante sin regas." 
"Kiel li aspektas, - mi tute forgesis pri tio, kion vi diris pri 
tio; ĉu li estas kruda vilaĝpastro, kiu preskaŭ sufokas en sia 
blanka ĉirkaŭkolo kaj en siaj dikplandaj botoj iras kiel sur 
stilzoj?" 
"St. John sin vestas tre bone. Li estas bela viro, svelta, pala, 
kun bluaj okuloj kaj greka profilo." 
(flanken): "La diablo lin prenu!" - (al mi): "Kaj ĉu vi lin 
ŝatas Jane?" 
"Jes, Sinjoro Rochester, mi lin ŝatas; sed vi jam du fojojn 
demandis tion." 
Mi nature jam longe rimarkis, kion la demandanto celis. La 
ĵaluzo estis kaptinta lin kaj ĝi turmenis kaj ekscitis lin; sed tio 
estis bona, ĉar ĝi senigis lin de lia malĝoja melankolio, kiu 
premis lin teren. Tial mi ne tuj volis forpeli la ĵaluzon. 
"Eble estos al vi maloportune, fraŭlino Eyre, sidi ankoraŭ 
pli longe sur mia genuo, ĉu ne?" li fine kaj neatendite rimarkis. 
"Kial do, sinjoro Rochester?"
"La bildo, kiun vi ĵus priskribis al mi, sendube pligrandigos 
la grandegan kontraston. Viaj paroloj pentris ĉarman Apolonon; vi tre klare prezentas lin al la okuloj - svelta, pala, bluaj 
okuloj, greka profilo! Kaj nun viaj okuloj renkontas Vulkanon 
- veran forĝiston, brunan, larĝŝultran kaj krom tio kripligitan kaj blindan." 
"Pri tio mi ĝis nun ankoraŭ ne pensis; sed vi multe similas 
Vulkanon, sinjoro." 
"Bone, bela fraŭlino. Nun forlasu min; sed antaŭ ol vi faras 
tion," (kaj li tenis min pli firme ol antaŭe) "vi havu la komplezon respondi al mi ankoraŭ unu aŭ du demandojn." 
Li eksilentis. 
"Kiujn demandojn, sinjoro Rochester?" 
Tiam sekvis la sekvanta kontraŭdemandado: 
"St. John havigis al vi oficon de instruistino en Morton, 
antaŭ ol li sciis, ke vi estas lia kuzino?" 
"Jes." 
"Ĉu vi ofte estis kune kun li? Ĉu li ofte vizitis la lernejon?" 
"Ĉiutage." 
"Kaj li aprobis vian instrumanieron, Jane? Mi estas certa, 
ke ĝi estis bona, ĉar vi estas talentplena kreitaĵo." 
"Li aprobis ĝin, jes." 
"Li malkovris en vi multajn bonajn flankojn, kiujn li antaŭe 
ne atendis, ĉu ne? kelkaj el viaj talentoj estas ja eksterordinaraj." 
"Tion mi vere ne scias." 
"Vi diris, ke vi havas dometon apud la lernejo, ĉu ne?ĉu li 
ofte venis en ĝin por viziti vin?" 
"Tiam kaj tiam." 
"Vespere?"
"Unu - aŭ du fojojn." 
Sekvis paŭzo. 
"Kaj kiel longe vi loĝis kun li kaj liaj fratinoj, post kiam li 
malkovris la parencecon?" 
"Kvin monatojn." 
"Ĉu St. John Rivers pasigis grandan parton de sia tempo ĉe 
la fraŭlinoj de sia familio?" 
"Jes. La malantaŭa familia ĉambro estis ne nur lia studejo, 
sed ankaŭ nia. Li kutime sidis apud la fenestro kaj ni ĉetable." 
"Ĉu li multe studis?" 
"Tre multe." 
"Kion?" 
"La hindostanan lingvon." 
"Kaj kion vi faris intertempe?" 
"Komence mi studis la germanan." 
"Ĉu li instruis vin?" 
"Li tute ne konis la germanan lingvon." 
"Ĉu li instruis al vi tute nenion?" 
"Iomete la hindostanan." 
"Ĉu Rivers instruis al vi la hindostanan?" 
"Jes, sinjoro." 
"Ĉu ankaŭ al siaj fratinoj?" 
"Ne." 
"Nur al vi?" 
"Nur al mi." 
"Ĉu vi petis lin, ke li instruu vin?" 
"Ne." 
"Do li deziris instrui vin?" 
"Jes." 
Sekvis dua paŭzo.
"Kial li deziris tion? Kiun utilon alportus al vi tiu lingvo?" 
"Li volis, ke mi iru kun li al Hindujo." 
"Ha! nun mi venas al la radiko de ĉio. Li volis, ke vi fariĝu 
lia edzino!" 
"Li petis min, ke mi edziniĝu kun li." 
"Tio estas mensogo - impertinenta mensogo por kolerigi min!" 
"Mi petas pardonon, tio estas vera; li petis tion pli ol unu 
fojon kaj obstine sin tenis al sia volo, same kiel vi estus farinta tion." 
"Fraŭlino Eyre, mi ripetas ankoraŭfoje, vi forlasu min. 
Kiomfoje mi do devas ripeti tiun saman aferon? Kial vi restas 
tiel obstine sidanta sur mia genuo, kiam mi diras al vi, ke vi 
foriru?" 
"Ĉar ĉi tie mi sentas min tre komforta." 
"Ne, Jane, vi ne sentas vin tre komforta ĉi tie, via koro ne 
estas ĉe mi; ĝi estas ĉe via kuzo St. John Rivers! Ho, ĝis ĉi tiu 
momento mi kredis, ke mia eta Jane apartenas nur al mi! Eĉ 
post kiam ŝi forkuris de mi, mi kredis ankoraŭ, ke ŝi min 
amas, - tio estis la sola atomo de dolĉeco en mia amara vivokaliko. Kiel longe ajn ni estis disigitaj - kiom ajn da varmegaj larmoj mi verŝis pro nia disiĝo - mi tamen neniam kredis, ke ŝi amus iun alian, dum mi tiel kore malĝojis pro ŝi! Sed 
kio utilas al mi mia malĝojo! Jane, forlasu min! Iru for kaj 
edziniĝu kun Rivers." 
"Vi do forpuŝas min de vi, sinjoro - forpuŝas min! Propravole mi ne forlasos vin." 
"Ho, Jane, kiel mi amas ankoraŭ la sonon de via voĉo! Ĝi 
vekas ĉe mi denove la esperon, ĝi sonas tiel honeste kaj fidele. 
Kiam mi ĝin aŭdas, ĝi rekondukas min tutan jaron en la estintecon. Mi forgesas, ke vi kunigis novajn ligilojn! - Sed mi ne 
estas malsaĝulo - iru for -" 
"Kien mi iru, sinjoro? 
"Iru vian propran vojon kun la edzo, kiun vi elektis por vi." 
"Kaj kiu li estas?" 
"Tion vi scias, - St. John Rivers." 
"Li ne estas mia edzo kaj neniam estos. Li min ne amas - 
mi lin ne amas. Li amas (se li povas ami, kaj tio ne estas, kiel 
vi povas ami) belan, junan knabinon, Rosamond. Min li volis 
nur edziĝi ĉar li kredas, ke mi taŭgas kiel edzino de misiisto 
- kaj tion li ne atendis de Rosamond. Li estas bona kaj granda, sed severa, kaj antaŭ mi li estas malvarma kiel glacimonto. 
Li ne estas kiel vi, sinjoro; mi ne estas feliĉa ĉe lia flanko, nek 
en lia apudeco, nek en lia akompano. Li ne indulgas min - 
li ne sentas amon al mi. En mi li vidas nenion allogan, eĉ ne 
mian junecon - sed nur kelkajn spiritajn proprecojn. - Ĉu 
nun mi forlasu vin, sinjoro, por iri al li?" 
Senvole tremeto trakuris min kaj instinkte mi premis min 
pli forte al mia amata, blinda mastro. Li milde ridetis. 
"Kion, Jane? Ĉu tio estas vera? Ĉu vere la aferoj staras tiel 
inter vi kaj St. John Rivers?" 
"Ĝuste tiel, sinjoro. Ho, vi ne havas kaŭzon esti ĵaluza! Mi 
volis nur iom inciteti vin por tiri vin el via malĝojo. Mi kredas, ke kolereto por vi estas pli bona ol ĉagreno. Se vi tamen 
dezirus, ke mi vin amu, se vi povus nur vidi, kiom mi vin 
amas, tiam vi estus fiera kaj kontenta. Mia tuta koro, mia tuta 
animo apartenas al vi, sinjoro. Kaj ĉe vi ili ĉiam restos, se la 
sorto estos tiel kruela, ke ĝi por ĉiam ekzilos mian ceteran 
"min" el via apudeco!"
Li kisis min. Sed refoje malhelaj nuboj glitis trans lian frunton. 
"Mia perdita okulolumo! Mia paralizita forteco!" li malĝoje 
murmuris. 
Mi karesis lin por kvietigi lin. Mi sciis, al kio li pensis; 
volonte mi volus paroli por li, sed mi ne kuraĝis. Kiam li turnis la kapon iom flanken, mi vidis flui larmon el sub liaj fermitaj palpebroj kaj ruliĝi trans liajn bruniĝintajn vangojn. 
Mia koro laŭte kaj forte batis. Post longa silentado li rimarkis: "Nun mi ne estas io pli ol la maljuna nuksarbo trafita de 
la fulmo en la okcidenta parko de Thornfield Hall. Kaj kiun 
rajton havis tiu arbotrunko, ke arbara vento kovru ĝin per 
freŝa verdaĵo?" 
"Vi ne estas malviva arbotrunko, nek ruino, sinjoro - vi ne 
estas de fulmo frakasita arbo; vi estas ankoraŭ verda kaj forta. 
El viaj radikoj elkreskos plantoj, indiferente ĉu vi petas tion 
al ili aŭ ne, ĉar ili amas vian bonfarantan ombron. Kaj kiel ili 
kreskas, ili apogos sin je vi kaj volviĝos ĉirkaŭ vi, ĉar via forto transdonas al la malfortaj markotoj tian certan subtenon." 
Refoje li ridetis kaj mi konsolis lin. 
"Ĉu vi parolas pri amikoj, Jane?" li demandis. 
"Jes, pri amikoj," mi respondis iom hezitante, ĉar mi bone 
konsciis, ke mi celis pli multe ol amikojn. Sed mi ne tiel rapide trovis la ĝustan vorton. Tamen li helpis al mi. 
"Ho, Jane! mi aspiras je edzino." 
"Ĉu vere, sinjoro?" 
"Jes! Ĉu tio mirigas vin?" 
"Kompreneble! Ĝis nun vi tute ne aludis ion tian." 
"Ĉu la sciigo estas al vi malbonvena?"
"Tio dependas de cirkonstancoj, sinjoro - aŭ reale de via 
elekto." 
"Vi elektu por mi, Jane. De via decido dependos ĉio." 
"Tial elektu tiun - kiu plej multe vin amas, sinjoro." 
"Almenaŭ mi volas elekti tiun - kiu min plej multe amas, 
Jane, ĉu vi volas edziniĝi kun mi?" 
"Jes, sinjoro." 
"Kun kompatinda, blinda viro, kiun vi devos konduki je la 
mano, Jane?" 
"Jes, sinjoro." 
"Kun kriplulo, kiu estas dudek jarojn pli aĝa ol vi, kaj kiun 
vi devos flegi kaj prizorgi!" 
"Jes, sinjoro." 
"Ĉu vere, Jane?" 
"Certe kaj tre vere, sinjoro." 
"Ho, mia karulino! mia karulino! la ĉiopotenca Dio benu, 
rekompencu vin!" 
"Sinjoro Rochester, se iam en mia vivo mi plenumis bonan 
aferon - se iam mi havis noblan penson - se mi sendis supren sinceran preĝon - se mi havis justan deziron - tiam mi 
estas nun rekompencita. Fariĝi via edzino signifas por mi esti 
tiel feliĉa, kiel iam mi povus esti en ĉi tiu mondo." 
"Ĉar vi estas feliĉa, kiam vi faras oferon." 
"Oferon! Kian oferon mi do faras? Malsategon por man- 
ĝaĵo! atendon por kontenteco. Ke estas al mi permesate ĉirkaŭbraki, kion mi ŝatas - premi miajn lipojn sur tion, kion 
mi amas - ripozi ĉe tiu, kiun mi fidas: ĉu tio estas fari oferon? 
Kaj se vere estas tiel, tiam mi estas feliĉa povi fari oferon." 
"Kaj elporti mian kriplecon, Jane, kaj rigardi trans miajn 
mankojn?"
"Por mi tio ne estas kripleco, nek mankoj, povi esti utila al 
vi; mi amas vin pli kore ol en la tempo de via fiera sendependeco, kiam vi malŝatis ĉiun rolon esceptinte tiun de donacanto kaj protektanto." 
"Ĝis nun mi sentis malamon, kiam oni helpis al mi, kaj 
kiam oni kondukis min. Sed de nun - tion mi sentas - mi ne 
plu malamos tion. Estis al mi terure meti mian manon en tiun 
de dungito, sed estas bonfaro kiam la delikataj fingroj de Jane 
ĉirkaŭas ilin. Mi preferis absolutan solecon pli ol ĉiaman apudecon de servistoj; sed la pacienca kondukado de Jane estos 
por mi ĉiama ĝojo. Jane estas agrabla al mi. Ĉu mi ankaŭ al 
ŝi?" 
"Ĝis mia plej delikata nervo, sinjoro." 
"Nu, se tiel estas, ni havas plu nenion en la mondo por 
atendi; ni devas geedziĝi kiel eble plej baldaŭ." 
Li aspektis ekscitita kaj parolis vive; lia antaŭa malkvieto 
refoje vekiĝis. 
"Sen prokrasto ni devas fariĝi unu karno, Jane; ni bezonos 
nur la leĝan permeson - poste ni geedziĝos." 
"Sinjoro Rochester, ni vidis, ke la suno jam subiris sub la 
meridianon, kaj Piloto jam iris hejmen por vespermanĝi. 
Montru al mi vian poŝhorloĝon." 
"Metu ĝin je via zono, Jane, kaj tenu ĝin tie. Mi ja ne povas 
uzi ĝin plu." 
"Estas preskaŭ la kvara posttagmeze, sinjoro. Ĉu vi ne estas 
malsata?" 
"Post tri tagoj okazos nia geedziĝo, Jane. Ni ne atentu pri 
belaj vestoj kaj juveloj kaj tiaj aferoj: ĉio tio valoras nenion." 
"La suno forsekigis ĉiun pluveron, sinjoro. La vento kuŝiĝis 
- fariĝis varmega vetero."
"Ĉu vi scias, Jane, ke mi en ĉi tiu momento portas sur mia 
bronzkolora nuko sub mia kravato vian malgrandan perlo- 
ĉirkaŭkolon? Mi portas ĝin de la tago kiel memoraĵon je mia 
perdita trezoro." 
"Ni iros hejmen tra la arbaro, tie ni havos ombran vojon." 
Ne atentante miajn parolojn, li daŭrigis sian pensiradon. 
"Jane, mi estas certa, ke vi rigardos min kiel idolanon, sed 
en ĉi tiu momento mia koro ŝvelas pro dankemo al la kompatema Dio de ĉi tiu tero. Li ne vidas kiel la homo,j. Li vidas 
pli klare. Li ne juĝos kiel homoj juĝas, sed pli saĝe. Mi agis 
maljuste. Mi volis makuli mian senkulpan floron - mi volis 
malpurigi ĝian purecon kun kulpo - kaj la ĉiopotenca Dio 
fortiris ŝin de mi. En mia obstina ribelo mi malbenis tiun dian 
aranĝon; anstataŭ min fleksi, mi ĝin kontraŭstaris. Sed la dia 
justeco iris sian vojon; la malfeliĉo preskaŭ premis min teren; 
mi estis devigata trairi tra la valon de la morto. Liaj punoj 
estas potencaj, kaj unu el ili min trafis, kiu por ĉiam humiligis min. Vi scias, ke mi estis fiera pro mia forto. Kaj kio ĝi 
estas nun? Mi devas transdoni min al la kondukado de aliuloj, 
kiel malforta, neplenaĝa infano. Nur antaŭ nelonge, Jane - 
nur antaŭ nelonge mi ekkonis la manon de Dio en mia puno. 
Mi sentis konscienc-riproĉojn, mi sentis la deziron repaciĝi 
kun mia kreinto. Kelkfoje mi preĝis; la preĝoj estis mallongaj 
sed sinceraj." 
"Antaŭ kelkaj tagoj - ne, mi povas kalkuli ilin - antaŭ 
kvar tagoj; estis en la vespero de la lasta monato; tiam min 
regis tre stranga animstato; anstataŭ koleron kaj frenezon mi 
sentis ĉagrenon, en loko de fiero mi sentis doloron. Jam longe 
estis vekiĝinta en mi la konvinko, ke sen dubo vi estas mortinta, ĉar nenie vi estis trovebla. Mafrue tiun vesperon - estis
eble inter la dek-unua kaj la dek-dua - antaŭ ol mi kuŝigis 
sur mian senkonsolan liton, mi preĝis al Dio, ke Li baldaŭ, se 
plaĉus al Li, forprenu min de ĉi tiu vivo, en kiu mi estis perdinta la esperon revidi mian Jane. 
"Mi estis en mia ĉambro kaj sidis apud la malfermita fenestro; la balzama nokta aero efikis sur min kvietigante. Mi ne 
povis vidi la stelojn, kaj nur unu pala hela nebulo montris al 
mi, ke la luno jam leviĝis. Ho, Jane, kaj mi sopiris al vi. Mi 
sopiris vin korpe kaj anime. Mi demandis Dion - en angoro kaj humileco, ĉu mi ankoraŭ ne sufiĉe longe estis soleca, 
punita kaj turmentita; ĉu neniam plu mi trovos feliĉon kaj 
pacon. Mi konfesis al Li, ke mi meritas ĉion, kion mi devas 
suferi - sed ke mi preskaŭ ne povos elporti pli multon. Kaj 
tiam la alfo kaj la omego de tuta mia kordeziro senvole eksplodis de miaj lipoj per la vortoj: 
"Jane! Jane! Jane!" 
"Kaj ĉu vi laŭte diris tiujn vortojn?" 
"Tion mi faris, Jane. Se iu min estus aŭdinta,tiam li estus 
kredinta min freneza, ĉar mi eldiris ilin kun freneza energio." 
"Kaj tio okazis la lastan lundon vespere? Ĉirkaŭ noktomezo?" 
"Jes; sed la tempo estas sen signifo; kio tamen sekvis, tio 
estas la plej stranga en la afero. Vi kredos min superstiĉa - 
ĉar en mia sango sin kaŝas kelka superstiĉo - sed malgraŭ tio 
estas vere - almenaŭ estas vere, ke mi aŭdis, kion mi nun 
rakontos: 
"Kiam mi kriis Jane:! Jane! tiam voĉo respondis - mi ne 
povas diri, de kie ĝi venis, sed mi scias, kies voĉo ĝi estis - 
"Mi venas, atendu min," kaj tuj poste la vento alportis al mi 
la flustre parolitaj vortoj: "Kie vi estas?"
"Se mi povus, mi priskribus al vi la penson, la bildon, kiun 
tiuj vortoj disvolvis antaŭ mia animo; sed estas malfacile 
esprimi, kion mi volus esprimi. Kiel vi vidas, Ferndean kuŝas 
kaŝita en densa arbaro, kie ĉiu bruo formortas obtuze kaj sen 
eĥo. Ŝajne "Kie vi estas?" estis parolata inter montoj, ĉar mi 
aŭdis, ke monta eĥo ripetis la vortojn. Ŝajnis, ke la vento en 
tiu momento karesis mian frunton pli malvarmete kaj pli fre- 
ŝe, preskaŭ mi povus imagi, ke Jane kaj mi denove staras sur 
sovaĝa soleca loko. Mi kredas, ke niaj animoj retrovis unu la 
alian. Sendube vi en tiu horo dronis en profunda kaj senkonscia dormo, eble via animo liberiĝis de sia ĉirkaŭkovraĵo kaj 
rapidis al mia por konsoli ĝin; ĉar estis via voĉo tiel vere kiel 
mi vivas - tio estis via voĉo!" 
Leganto! estis en lundovespero - je noktomezo - kiam 
ankaŭ mi aŭdis la misterplenan voĉon; estis tiuj vortoj, per 
kiuj mi estis respondinta ĝin. Mi aŭskultis la rakonton de sinjoro Rochester, sed miaflanke mi ne donis klarigon. La koincido ŝajnis al mi tro neklarigebla kaj tro terurplena por paroli 
pri ĝi. Se iel mi rakontus pri ĝi, tiam mia rakonto nepre estus 
tia, ke ĝi profunde impresus la animon de mia aŭskultanto; 
kaj tiu animo, kiu pro sia malĝoja cerbumado estis jam tro 
multe premita, ne bezonis la profundan ombron, kiun la 
supernatureco ĉiam ĵetas ĉirkaŭ si. Tial mi silentis pri tiuj aferoj kaj sola cerbumis pri ili. 
"Vi sendube nun ne plu miros," parolis plue mia sinjoro, 
"ke fariĝis al mi malfacile rigardi vin kiel ion alian ol vizio, 
voĉo, kiam hieraŭ vespere vi tiel subite staris antaŭ mi; mi 
kredis, ke refoje vi malaperos en silenton kaj en la nenion, 
kiel tiu noktomeza flustrado kaj montoeĥo antaŭe formortis.
Nun mi dankas Dion! nun mi ne dubas plu! Jes, fundkore mi 
dankas Dion!" 
Li starigis min de sia genuo, leviĝis, respekte prenis la 
ĉapelon de sia kapo, kaj teren mallevante siajn blindajn okulojn, li longe restis staranta en senparola meditado. Nur la 
lastaj vortoj de lia preĝo estis aŭdeblaj: 
"Mi dankas mian Kreinton, ke meze de la puno Li pardonis al mi. Humile mi petegas mian Liberiginton, ke Li donu al 
mi la forton rekomenci de nun pli bonan, pli puran vivon ol 
mi faris antaŭe!" 
Poste li etendis la manon, por ke mi konduku lin. Mi prenis la karegan manon, premis ĝin momenton sur miaj lipoj 
kaj tiam lasis ĝin meti sur mian ŝultron. Estante tiom pli malgranda ol li, mi servis lin ne nur kiel apogilo, sed ankaŭ kiel 
kondukantino. Ni en iris la arbaron kaj direktis nin hejmen.
Ĉapitro XXXVIII. 
- La fino - 
Leganto, mi edziniĝis kun li kaj nia geedziĝo okazis trankvile. Ĉeestis nur li, mi, la pastro kaj la pedelo. Kiam mi 
revenis de la preĝejo, mi malsupreniris al la kuirejo de la 
domo, kie Maria pretigis la matenmanĝon kaj John brilpurigis la tranĉilojn, kaj mi diris: 
"Maria, hodiaŭ matene mi edziniĝis kun sinjoro Rochester." 
La mastrumistino kaj ŝia edzo apartenis al tiaj decaj kaj 
flegmaj homoj, al kiuj oni ĉiumomente kun certeco povas 
sciigi rimarkindan, eksterordinaran okazintaĵon, ne bezonante timi, ke unue akra krio rompos al vi la timpanan membranon, kaj ke poste oni dronos en rivero da vortoriĉaj miregoj. 
Maria rigardis supren al mi, tio estas vera; la kulerego, el kiu 
ŝi verŝis varmegan grason sur paron da kokinoj, kiuj estis 
rostataj super la fajro, restis ĉirkaŭ tri minutojn senmove en 
la aero, kaj dum tiu tempo la polurado de la tranĉilo en la 
mano de John estis interrompita. Sed poste Maria diris nur, 
klinante sin super la rostaĵo: 
"Ĉu vere, fraŭlino? Kion vi diras!" 
Kaj post momento ŝi diris plue: "Mi vidis vin eliri kun la 
sinjoro, sed mi ne sciis, ke vi iras al la preĝejo por geedziĝi," 
kaj denove ŝi daŭrigis la rostadon. 
Kiam mi iris al John, li amike grimacridetis al mi, dirante: 
"Mi jam diris al Maria, kio okazos; mi sciis, ke sinjoro
Edward" (John estis malnova servisto, kaj jam konis sian sinjoron, kiam ĉi tiu estis ankoraŭ la pli juna filo de la domo, tial 
li ofte nomis lin je lia baptonomo, kaj tio estis pardonata al 
li) - "mi sciis, kion faros sinjoro Edward kaj estis konvinkita, ke li ne longe atendos. Nu, kiom mi povas juĝi, li agis prave. Mi deziras al vi multan ĝojon, fraŭlino!" 
Tion dirante, li respekte tuŝis siajn fruntharojn. 
"Mi vin dankas, John. Sinjoro Rochester donacis al mi ĉi 
tion por vi kaj por via edzino," kaj mi enmanigis al li bankbileton kvinfuntan. Ne atendante pluajn ruĝiĝojn kaj dankesprimojn, mi eliris el la kuirejo. Mallongan tempon poste 
irante laŭlonge de la pordo de tiu sanktejo, mi subaŭskultis 
la jenajn parolojn: 
"Eble ŝi estos por li pli taŭga edzino ol iu el la eminentaj 
fraŭlinoj." Kaj poste: 
"Kvankam ŝi ne estas unu el la plej belaj, ŝi tamen ne estas 
malbela, kaj krome tre tre bonkora, kaj laŭ lia opinio ŝi estas 
mirakle bela. Tion ĉiu ja vidas." 
Mi skribis tuj al Cambridge kaj al Moor House, por sciigi 
al miaj geparencoj, kion mi faris. Mi ankaŭ klare deklaris, kial 
mi agis tiel. Diana kaj Maria senrezerve aprobis mian konduton kaj Diana skribis al ni, ke ŝi konsentos al ni nur la tempon, feliĉe pasigi la postedziĝan monaton kaj ke poste ŝi 
intencis nin viziti. 
"Estus pli bone, se ŝi ne atendus tiel longe, Jane," diris sinjoro Rochester, kiam mi laŭtlegis al li la leteron, "farante tion 
ŝi venos tro malfrue, ĉar nia postedziĝa monato daŭros nian 
tutan vivon. Nur ĉe via kaj ĉe mia tombo ĝi finiĝos." 
Mi ne scias, kion St. John pensis, ricevante la leteron en kiu 
mi komunikis al li mian edziniĝon, li neniam respondis. Sed
ses monatojn poste li tamen skribis al mi tute ne tuŝante la 
nomon de sinjoro Rochester, nek mian edziniĝon. Lia letero 
estis tre kvietstila, serioza sed amika. Post tiu tempo li korespondis kun mi regule, sed ne ofte. Li esperas, ke mi estu feli- 
ĉa, ke mi ne estu unu el tiuj, kiuj forgesas pri sia Dio en la 
monda vivo, kaj donas sian koron nur al surteraj aferoj. 
Espereble la leganto ne tute forgesis pri la malgranda Adèle. Mi mem ne faris tion. Baldaŭ post mia edziniĝo mi petis 
kaj akiris la konsenton de sinjoro Rochester viziti ŝin en la 
instituto, kien li estis metinta ŝin. Ŝia senbrida ĝojo ĉe mia 
revido tuŝis min tre profunde. Ŝi estis pala kaj maldika kaj 
plendis al mi, ke ŝi ne estas feliĉa. Mi opiniis, ke la reguloj de 
la edukejo estas tro severaj, same kiel la lernoprogramo, por 
infano de ŝia aĝo. Tial mi kunkondukis ŝin kun mi hejmen. Mi 
havis la intencon fariĝi denove ŝia instruistino; sed baldaŭ mi 
malkovris, ke tiu intenco estis malplenumebla; iu alia tro 
multe bezonis mian helpon - nome mia edzo. Mi tial serĉis 
kaj trovis por ŝi lernejon, kiu estis regata de pli facila sistemo 
kaj krome estis sufiĉe proksime al nia domo por povi viziti ŝin 
pli ofte kaj kio ebligis al mi kunkonduki ŝin pli ofte. Mi zorgis pri tio, ke al ŝi mankis nenio, kio estis bezonata por ŝia 
sano; tial ŝi baldaŭ sentis sin hejme en la nova edukejo, iĝis 
tie tre feliĉa kaj faris bonajn progresojn en sia studo. Kiam ŝi 
fariĝis pli alta, saniga angla edukado altgrade kompensis la 
mankojn de ŝia franca karaktero; kaj post kiam ŝi forlasis la 
lernejon, mi ĉiam trovis en ŝi amindan, ofereman amikinon; 
ŝi estis bonkora kaj havis severajn principojn. Per la danka 
atento, kiun ŝi montris al mi kaj al la miaj, ŝi jam longe repagis la bonon, kiun mi antaŭe povis montri al ŝi. 
Mia rakonto estas finiĝonta. Mi devas ankoraŭ rakonti pri
la spertoj, kiujn mi travivis en mia edzineco kaj pri la aliaj 
personoj troviĝantaj en la libro, tiam mi estos ĉe la fino. 
Mi estas edziniĝinta nun jam dek jarojn. Mi scias, kion signifas tute vivi por tio kaj por tiuj, kiujn oni amas plej multe 
sur ĉi tiu mondo. Mi sentas min eksterordinare feliĉa - pli 
feliĉa ol vortoj povus priskribi, ĉar mi estas tiel kara al mia 
edzo, kiel li estas kara al mi. Neniu edzino iam staris pli proksime al sia edzo ol mi: mi estas kvazaŭ la sango de lia sango, 
la karno de lia karno. La ĉeestado de Edward neniam lacigas 
min; neniam li estas unu horon sen mi; la pulsobato, la korobato de mia edzo estis ankaŭ mia - kaj mia korobato estas 
lia. Esti kune signifas por mi esti tiel ĝoja kiel en granda societo. Mi kredas, ke ni interparolas la tutan tagon; interparolo 
estas nur aŭdebla kaj viva pensmaniero. Li havas mian tutan 
fidon; li donacis al mi sian; niaj karakteroj adaptiĝas unu al 
la alia - sekve la plena interkonsento estas ĝia rezulto. 
La unuajn du jarojn de nia geedzeco sinjoro Rochester restis ankoraŭ blinda; eble tiu stato tiel firme ligis nin kune, ĉar 
mi estis en tiu tempo lia okulolumo, kiel nun mi estas ankoraŭ lia dekstra mano. Laŭlitere mi estis, kaj tia li nomas min 
ofte, lia pupilo. Li vidis la naturon - li vidis ĉiujn librojn per 
mi; kaj neniam mi laciĝis pro amo al li rigardi ĉirkaŭ mi por 
vesti per paroloj la impreson, kiun la pejzaĝo, la kamparoj, 
arboj, urbo, rivero, nuboj kaj sunradioj, vento kaj vetero, sur 
min faris kaj komprenigi al li pere de liaj oreloj tion, kion liaj 
okuloj ne povis plu koncepti. Neniam mi laciĝis, kiam mi 
laŭtlegis al li, neniam mi laciĝis, kiam mi kondukis lin tien, 
kien li volis esti kondukata, kaj por fari por li, kion li volis, ke 
mi faru. 
Kaj tiuj servoj kaŭzis al mi ĝojon eksterordinaran kvankam
melankolian - ĉar li deziris ilin de mi sen turmenta honto, 
sen premanta humiliĝo. Li tiom kaj tiel vere min amis, ke 
neniam li hezitis akcepti miajn helpojn; li sentis, ke mi fundkore lin amas kaj min dediĉas al li, ke mi ĝojas povi helpi lin. 
Je la fino de tiuj du jaroj, kiam unu matenon mi skribis leteron, kiun li diktis al mi, li alproksimiĝis al mi kaj sin klinis 
super mi. Post kelka pripensado li diris: 
"Jane, ĉu vi portas brilan ornamaĵon ĉirkaŭ la kolo?" 
Mi portis oran horlogoĉenon kaj tial respondis: 
"Jes." 
"Kaj ĉu vi estas vestita per helblua vesto?" 
Mi vere estis tiel vestita. Li nun sciigis al mi, ke jam longe 
al li ŝajnis, ke la mallumo, kiu kovris la unuan okulon, estas 
malpli densa kaj malpli netravidebla ol antaŭe. Sed nun li 
estis certa pri tio. Ni vojaĝis kune al Londono. Li petis la konsilon de fama okulisto, kaj vere li reakiris la vidkapablon de 
unu el siaj okuloj. Tamen tre klare li ne kapablas legi; ankaŭ 
li ne povas multe skribi aŭ legi; sed li trovas sian vojon tute 
sen helpo kaj neniu bezonas plu konduki lin ĉe la mano; la 
ĉielo ne estas plu senkolora ebenaĵo por li, nek la tero malplena spaco. 
Kiam oni metis al li sur la brakon lian unue naskiton, tiam 
li povis vidi, ke la knabo heredis liajn okulojn - kiel tiuj iam 
estis - grandaj, brilaj kaj nigraj. Kaj ĉe tiu okazo li ankoraŭ 
foje konfesis, ke la ĉiopotenca Dio montris sian gracon meze 
de la puno. 
Edward Rochester kaj mi estas do feliĉaj, kaj des pli multe, ĉar ĉiuj, kiujn ni amas, ankaŭ estas feliĉaj. Diana kaj Maria Rivers estas ambaŭ edziniĝintaj; alterne unu el ambaŭ ĉiujare venas viziti nin, kaj ankaŭ ni vizitas ilin. La edzo de Diana
estas kapitano de militŝipo, kuraĝa oficiro kaj bona viro. La 
edzo de Maria estas ekleziulo, universitata amiko de ŝia frato; liaj principoj kaj bonaj kvalitoj igis lin tute inda je sia 
aminda edzino. Ne nur la kapitano Fitzjames sed ankaŭ sinjoro Wharton amas siajn edzinojn kaj estas amataj de ili. 
Rilate al St. John Rivers, li forlasis Anglujon kaj iris al Hindujo. Li suriris la vojon, kiun li estis elektinta por si kaj ankoraŭ nun li laŭiras ĝin. Pli senlaca, pli decidita pioniro 
neniam laboris inter ŝtonegoj kaj danĝeroj. Firme, fidele kaj 
sindone, plena de energio, diligenteco kaj veremo, li laboris 
por la homaro; kun peno kaj streĉeco li ebenigas al ĝi la vojon 
al la feliĉego; kiel giganto li frakasas la malhelpaĵojn, kiujn 
zelotismo kaj kastoj metas kontraŭ lin. Eble li estas rigida kaj 
severa, eble akra kaj ambicia - sed liaj rigideco kaj severeco 
estas tiuj de milita kondukisto, kiu defendas sian pilgrimadon 
kontraŭ la atako de sovaĝaj bandoj. Kiam li postulas, li postulas kiel la apostolo, kiu parolas nur por Kristo, kiam li diras: 
"Kiu venos post mi, tiu malkonfesu sin mem kaj prenu la krucon por sekvi min." Lia ambicio estas tiu de granda spirito, 
kiu volas okupi la plej unuan lokon en la vicoj de tiuj, kiuj 
estas liberigitaj de la peko de ĉi tiu mondo - kiuj sen manko mortas por la trono de Dio, kiuj partoprenos en la lasta 
granda venko de la Ŝafido, kiuj estas vokitaj kaj elektitaj kaj 
fidelaj! 
St. John estas needziĝinta; li neniam edziĝos. Lia propra 
forteco ĝis nun sufiĉis por la laboro, kaj tiu laboro proksimi- 
ĝas al sia fino. Lia glora suno estas subironta. La lasta letero, 
kiun mi ricevis de li, fluigis miajn larmojn kaj malgraŭ tio ĝi 
plenigis mian koron per interna ĝojo; li atendis sian certan 
rekompencon, sian kronon, kiun neniu povas forrabi de li.
Mi scias ke fremda mano skribos al mi la plej proksiman 
fojon, por sciigi al mi, ke la bona kaj fidela servisto fine estas 
vokita de sia sinjoro al la ĉielaj ĝojoj. Kaj kial do mi plorus? 
Neniu timo antaŭ la morto turmentos St. John en lia lasta 
horo; lia spirito estas libera, lia koro sentima, lia espero certa, lia kredo neŝancelebla. Liaj propraj vortoj pruvas tion al 
mi: 
"Mia Sinjoro kaj Dio," tiel li skribis, "sendis al mi la sciigon. 
Ĉiutage Li pli klare sciigas tion: - ' Certe, mi baldaŭ venos!' 
kaj tiuhore mi respondas al li pli aspire: - ' Tial venu, Jesuo 
Kristo! en eterno. Amen.' "

<book id=51-eo_paulo_kaj _virginio.txt>

PAŬLO KAJ VIRGINIO 
Sur la orienta flanko de la monto staranta post la 
urbo Port-Louis de la Ile-de France, oni vidas, en iam 
kulturita kampo, ruinon de du malgrandaj kabanoj. Ili 
estas preskaŭ en la mezo de ebenaĵo ĉirkaŭata de grandaj ŝtonegoj kaj kiu havas nur unu malfermiĝon al la 
nordo. Oni vidas maldekstre la monton nomatan Morne de la Découverte, de kiu oni signalas la ŝipojn albordi- 
ĝantajn al la insulo - kaj, sub tiu monto, la urbon nomata Port-Louis; dekstre, la vojon kondukanta al la kvartalo Pamplemousses; poste la samnoman preĝejon, kiu 
staras kun siaj bambuejoj meze de granda ebenaĵo; kaj, 
pli malproksime, arbaron etendiĝanta ĝis la limo de la 
insulo. Oni distingas antaŭ si, sur la marbordo, la golfon 
Tombo; iom dekstre la promontoron Malfeliĉa, kaj trans 
ĝi la solan maron, kie aperas akvosupre kelkaj neloĝataj 
insuletoj, interalie le Coin de Mire, kiu similas bastionon 
inter la ondaro. 
Ĉe la eniro al tiu ebenaĵo, de kiu oni vidas tiom da 
objektoj, la eĥoj de la monto senĉese ripetas la murmuron de la ventoj skuantaj la apudan arbaron kaj la bruegon de la ondoj frakasiĝantaj malproksime sur la rifoj;
sed ĉe la kabanoj mem oni ne plu aŭdas ian bruon, kaj 
ĉirkaŭ si oni jam vidas nur grandajn ŝtonegojn, krutajn 
kiel murojn. Arboj kreskas ĉe ilia malsupro, en iliaj fendoj kaj eĉ sur ilia supro, kie haltas la nuboj. 
Pluvoj, altiritaj de iliaj pintoj, ofte aperigas la kolorojn 
de ĉielarko sur iliaj verdaj kaj brunaj flankoj, kaj provizas malsupre la fontojn, el kiuj formiĝas la rivereto Latania. Granda silento regas en tiu zono, kie kvieta estas 
ĉio, aero, akvaro kaj lumo. Apenaŭ eĥo tie ripetas la 
murmuradon de la palmoj kreskantaj sur la altaj plataĵoj 
kaj kies longajn pintojn oni vidas ĉiam balancatajn de la 
ventoj. Dolĉa heleco lumigas la fundon de tiu ebenaĵo, 
kie suno brilas nur tagmeze; sed jam en la matenruĝo 
ĝiaj radioj atingas ĝian ĉirkaŭaĵon, kies pintoj, starante 
super la ombroj de la monto, ŝajnas oraj kaj purpuraj sur 
la ĉiela bluaĵo. 
Mi ŝatas iri al tiu loko, kie oni ĝuas samtempe vastegan vidaĵon kaj profundan solecon. Iun tagon, kiam mi 
sidis apud la kabanoj kaj rigardis ilian ruinaĵon, viro jam 
maljuneta okaze preteriris. Laŭ la kutimo de la malnovaj insulanoj, li estis vestita per mallonga brustumo kaj 
longa pantalono. Li marŝis nudpiede kaj apogis sin sur 
ebonligna bastono. Liaj haroj estis tute blankaj, lia fizionomio estis nobla kaj simpla. Mi respekte salutis lin. Li 
respondis mian saluton kaj, konsiderinte min dum kelka tempo, li proksimiĝis al mi kaj ekripozis sur la altaĵeto, kie mi sidis. - Instigita de tiu konfida signo, mi ekparolis al li: 
"Patro," mi diris, "ĉu vi povus min sciigi pri la posedintoj de tiuj du kabanoj?" Li respondis: "Filo, en tiuj kabanoj kaj la senkultura kampo antaŭ dudek jaroj loĝis 
du familioj, kiuj tie vivis feliĉe. Ilia historio estas kortuŝa; 
sed sur ĉi tiu insulo, situanta survoje al Hindujo, kiu 
eŭropano povas interesiĝi pri la sorto de kelkaj senfamaj 
privatuloj? La homoj volas scii nur pri la historio de altranguloj kaj reĝoj, kiu servas por neniu." 
"Patro," mi diris, "laŭ via ŝajno kaj parolo mi facile 
konstatas, ke vi akiris grandan sperton. Se vi havas la 
necesan tempon, rakontu, mi petas, kion vi scias pri la 
homoj loĝintaj en ĉi tiu dezertaĵo, kaj kredu, ke eĉ homo 
plej malbonigita de la komunaj antaŭjuĝoj, ŝatas aŭdi 
pri feliĉo liverita de la naturo kaj de la virto." Tiam, klopodante rememori pri diversaj okazintaĵoj, apoginte 
dum kelka tempo siajn manojn sur sian frunton, la maljunulo jene rakontis: 
En jaro 1726-a, normanda junulo nomata sinjoro de La 
Tour, vane petinte militistan oficon en Francujo kaj helpon de sia familio, decidis veturi sur ĉi tiun insulon por 
riĉiĝi. Li havis kun si tre amatan kaj amantan edzinon. 
Ŝi estis el malnova kaj riĉa familio de lia provinco, sed li 
kaŝe kaj sendote edziĝis kun ŝi, ĉar la gepatroj de lia
edzino kontraŭis al tiu edziĝo, ĉar li ne estis nobela. Li 
lasis ŝin en Port-Louis, sur ĉi tiu insulo, kaj ŝipveturis al 
Madagaskaro, celante tie aĉeti kelkajn negrojn kaj tuj reveni por konstrui loĝejon. Li elŝipiĝis en Madagaskaro 
dum la malfavora sezono komenciĝanta en la mezo de 
oktobro; kaj baldaŭ post la alveno li mortis pro la pestecaj febroj, kiuj tie regas dum ses monatoj en ĉiu jaro 
kaj ĉiam malhelpos la tiean starigon de daŭraj eŭropaj 
kolonioj. La kunportitaj pakaĵoj estis disigitaj post lia 
morto, kiel ordinare okazas, kiam oni mortas ekster la 
patrujo. Lia edzino, restinta sur franca insulo, troviĝis 
vidvino, graveda, havanta nur unu negrinon kiel solan 
posedaĵon en lando, kie ŝi havis nek influon, nek rekomendon. 
Volante nenion peti de iu ajn viro, post la morto de 
tiu, kiun sole ŝi amis, ŝi ĉerpis kuraĝon el sia malfeliĉo. 
Ŝi decidis kulturi kun sia sklavino malgrandan teraĵon 
por trovi tion, kio estas necesa por la vivo. 
Sur preskaŭ dezerta insulo, kies tero estis laŭvole okupebla, ŝi elektis la parton nek plej fruktodonan nek plej 
favoran por la komercado; sed, serĉante montaran kavaĵon, kaŝan rifuĝejon, kie ŝi povos vivi sola kaj nekonata, ŝi iris de la urbo al ĉi tiuj ŝtonegoj, por izoliĝi kvazaŭ 
en nesto. Rifuĝi en la plej sovaĝajn kaj dezertajn lokojn, 
tio estas instinkto komuna al ĉiuj estaĵoj sentemaj kaj 
suferantaj, kvazaŭ ŝtonegoj estus bariloj kontraŭ malfeliĉo, kvazaŭ la kvieteco de la naturo povus pacigi la 
malfeliĉajn animajn konfuzojn. Sed la Providenco, kiu 
helpas al ni, kiam ni bezonas nur necesaĵojn, difinis al 
sinjorino de La Tour bienon, kian povas doni nek riĉeco, nek altrangeco: tio estas amikinon. 
En tiu loko de unu jaro loĝis vigla, bona, sentema virino; ŝia nomo estis Margarito. Ŝi naskiĝis en Britujo, el 
simpla vilaĝana familio, kiu ŝin amegis kaj estus farinta 
ŝin feliĉa, se ŝi ne estus fidinta al najbara nobelo, kiu al 
ŝi promesis edziniĝon. Sed li, satiginte sian pasion, fori- 
ĝis de ŝi kaj eĉ rifuzis certigi nutraĵon por la infano, je 
kiu li gravedigis ŝin. Ŝi tiam decidis forlasi por ĉiam sian 
vilaĝon kaj kaŝi sian kulpaĵon en koloniojn, for de sia 
patrolando, kie ŝi perdis la solan doton de malriĉa kaj 
honesta fraŭlino, la bonfamon. Maljuna negro, kiun ŝi 
aĉetis per iom da prunteprenita mono, kulturis kun ŝi 
anguleton en ĉi tiu insula parto. 
Sinjorino de La Tour, akompanata de sia negrino, trovis en tiu loko Margariton, kiu mamnutris sian filon. Ŝi 
ĝojis renkonti virinon en stato, kiun ŝi opiniis simila al 
sia. Per malmultaj vortoj ŝi rakontis pri sia estinta stato 
kaj estantaj bezonoj. Margarito estis kortuŝita de la rakonto de sinjorino de La Tour; kaj dezirante meriti ŝian 
konfidon pli ol ŝian estimon, konfesis senkaŝe sian kulpan nesingardemon. "Mi," ŝi diris, "mi meritis mian sorton; sed vi sinjorino... vi, saĝa kaj malfeliĉa!" kaj plorante, ŝi proponis sian kabanon kaj amikecon. Sinjorino de 
La Tour, kortuŝita de tiel amema bonakcepto, diris, ĉirkaŭpremante ŝin en siaj brakoj: "Ha! Dio volas fini mian 
ĉagrenon, ĉar ĝi inspiras al vi pli multe da boneco ol mi 
iam mi trovis ĉe miaj parencoj." 
Mi konis Margariton; kaj kvankam mi loĝas je mejlo 
kaj duono de ĉi tie, en la arbaro, post Longa monto, mi 
tamen konsideris min ŝia najbaro. En la eŭropaj urboj 
strato aŭ simpla muro malhelpas samfamilianojn kunveni dum tutaj jaroj; sed en la novaj kolonioj oni konsideras najbaroj homojn, de kiuj oni estas apartigata nur 
per arbaroj aŭ montoj. Precipe en la tiama tempo, kiam 
ĉi tiu insulo malmulte komercis kun Hindujo, simpla 
najbareco estis kaŭzo por amikiĝo, kaj gastado al fremduloj estis devo kaj plezuro. Kiam mi eksciis, ke mia najbarino havas kunulinon, mi vizitis ŝin, por laŭeble utili 
al ambaŭ. Mi trovis, ke sinjorino de La Tour estas interesa, nobla kaj melankolia persono. Ŝi estis tiam baldaŭ 
akuŝonta. Mi diris al tiuj du sinjorinoj, ke konvenas, por 
la bono de iliaj infanoj kaj precipe por malhelpi la enloĝiĝon de iu alia, ke ili dividu inter si la fundon de ĉi tiu 
ebenaĵo, kiu konsistas el proksimume dudek "arpenoj" 
da tero. Ili fidis al mi por tiu divido. Mi formis du preskaŭ egalajn partojn: unu enhavis la supran parton de 
tiu zono, komence de tiu ŝtona pintego kovrata de nuboj, el kiu eliras la rivero Latania, ĝis tiu krutega malfermaĵo en la supro de la monto, kaj kiun oni nomas la 
Pafejo, ĉar ĝi efektive similas paffenestron por pafilego. 
La fundo de tiu tero estas tiel plena de ŝtonoj kaj sulkaĵoj, ke oni apenaŭ povas marŝi; tamen ĝi produktas 
grandajn arbojn kaj estas kovrata de fontoj kaj malgrandaj riveretoj. 
En la alian parton mi enmetis la tutan malsupran parton sterniĝantan laŭ la rivero Latania ĝis ĉi tiu malfermaĵo, kie ni staras, kaj kie la rivero komencas flui inter 
du montetoj ĝis la maro. Vi tie vidas kelkajn herbejrandojn kaj teron sufiĉe ebenan, sed ne pli bonan ol la alia; 
ĉar dum la pluva sezono ĝi fariĝas marĉa - kaj dum la 
seka tempo ĝi estas malmola kvazaŭ plumbo: kiam oni 
volas fosi, oni estas devigata ĝin hakiltranĉi. 
Farinte tiun dividon, mi admonis ambaŭ sinjorinojn, 
ke ili lotu. La supran parton havis sinjorino de La Tour 
kaj la malsupran Margarito. Ambaŭ estis kontentaj pri 
sia lotaĵo; sed ili petis, ke mi ne disapartigu iliajn loĝ- 
ejojn, por ke, ili diris, "ni povu ĉiam vidi kaj helpi unu la 
alian." 
Tamen ĉiu el ili devis havi privatan hejmon. La dometo de Margarito sidis meze de la ebenaĵo, ĝuste sur la 
limo de ŝia terparto. Mi konstruis tute apude, sur la teraĵo de sinjorino de La Tour alian dometon; tiamaniere 
ambaŭ amikinoj estis samtempe najbaraj kaj restis sur 
sia posedaĵo. Mi mem hakis palisarojn sur la monto; mi
alportis lataniajn foliojn de la marrando por konstrui 
tiujn du kabanojn, kie vi nun vidas nek pordon, nek tegmenton. Ve! tro multe restas ankoraŭ por mia memoro. 
La tempo, kiu tiel rapide detruas la monumentojn de la 
imperiestroj, ŝajnas respekti en ĉi tiu dezerto la konstruaĵojn de amikeco, por daŭrigi miajn bedaŭrojn ĝis la fino 
de mia vivo. Apenaŭ la dua kabano estis finita, sinjorino de La Tour naskis filinon. Mi estis baptopatro de la 
filo de Margarito, nomata Paŭlo. Sinjorino de La Tour 
petis ankaŭ, ke mi nomu ŝian filinon kune kun ŝia amikino. Tiu ĉi nomis ŝin Virginio: "Ŝi estos virta," ŝi diris, 
"kaj ŝi estos feliĉa. Mi estis malfeliĉa, nur kiam mi malzorgis la virton." 
Kiam sinjorino de La Tour restariĝis, tiuj du bienetoj 
komencis iom fruktodoni pro mia zorgetado kaj precipe dank' al la diligentaj laboroj de la gesklavoj: la negro 
de Margarito, nomata Domingo, estis jolovo, ankoraŭ 
forta, kvankam jam maljuneta. Li estis sperta kaj nature bonjuĝema. Li kulturis sen diferenco sur la du bienoj 
la terojn ŝajne plej fruktodonajn kaj enmetis la plej taŭ- 
gajn semojn. Li metis milion kaj maizon en la malbonetaj lokoj, iom da tritiko en la bonaj teroj, rizon en la mar- 
ĉaj malaltaĵoj, kaj apud la ŝtonegoj diversajn kukurbojn 
kaj kukumojn, kiuj sin ligas al ili. En la sekaj lokoj li 
plantis patatojn, kiuj fariĝas tie tre sukeraj; kotonarbojn 
sur la altaĵoj, sukerkanojn en la fortaj teroj, kafarbojn sur
la montetoj, kie la grajno estas malgranda, sed bonega; 
laŭlonge de la rivero kaj ĉirkaŭ la dometoj bananarbojn, 
kiuj liveras dum la tuta jaro longajn fruktarojn kaj belan 
ombron; kaj fine kelkajn tabakŝtipojn por distri la zorgojn de si mem kaj de la bonaj mastrinoj. Li hakis brullignon sur la monto kaj disrompis ŝtonojn tie ĉi kaj tie 
por ebenigi la vojojn. Li faris ĉiujn laborojn vigle kaj taŭ- 
ge, ĉar li faris ilin fervore. 
Li estis tre korligita al Margarito kaj ankaŭ al sinjorino de La Tour, kun kies negrino li edziĝis post la naskiĝo 
de Virginio. Li pasie amis sian edzinon, nomatan Mario; 
ŝi naskiĝis en Madagaskaro, kie ŝi estis iom edukita pri 
laborado, precipe pri farado de korboj kaj teksado de 
ŝtofoj per herboj kreskantaj en arbaroj; ŝi estis lerta, 
pura kaj tre fidela; ŝia tasko estis preparado de manĝaĵoj, 
zorgo pri kelkaj kokinoj kaj de tempo al tempo ŝi iris al 
Port-Louis por vendi la malgrandan superfluaĵon de ambaŭ loĝejoj. Aldonu al tio du kaprinojn vivantaj kune 
kun la infanoj kaj dikan hundon, kiu atentis ekstere pri 
la domoj dum la nokto, - kaj vi havos ideon pri la tuta 
produktaĵo kaj mastraĵo de tiuj du bienetoj. 
La amikinoj ŝpinis kotonon dum la tago. Tiu laboro 
liveris sufiĉe por la bezonoj de ili kaj iliaj familioj, - sed 
cetere al ili tiel mankis ĉiuj flankaj oportunaĵoj, ke ili 
marŝis nudpiede en sia loĝejo kaj vestis ŝuojn nur dimanĉe frumatene por iri al la meso en la preĝejo de
Pamplemousses, kiun vi povas vidi tie malproksime. Tamen ĝi estas multe pli malnajbara ol Port-Louis, sed la 
sinjorinoj malofte iris en tiun urbon, timante, ke oni 
malŝatos ilin, ĉar ili estas vestitaj per dikaj bluaj bengalaj 
tolaĵoj, kvazaŭ sklavinoj. Cetere, ĉu la publika estimo 
egalvaloras hejman feliĉon? Se tiuj sinjorinoj iom suferis ekstere, ili revenis hejmen kun des pli granda plezuro. Apenaŭ Mario kaj Domingo ilin ekvidis de tiu altaĵeto, sur la vojo al Pamplemousses, ili alkuris malsupren por 
ilin helpi dum la suprenirado. Ili vidis en la okuloj de siaj 
sklavoj, kiom tiuj ĉi ĝojas pro ilia reveno. Hejme ili trovis purecon, liberecon, posedaĵon akiritan nur per sia 
propra laboro, kaj fervorajn, amemajn servistojn. Ili 
mem, kunigitaj de samaj bezonoj, suferinte preskaŭ la 
samajn malfeliĉojn, nomis unu la alian per la dolĉaj nomoj amikino, kunulino, fratino, kaj havis nur unu volon, 
unu intereson, unu tablon. Inter ili ĉio estis komuna. Sed 
se malnovaj sentoj, pli vivaj ol la sentoj de la amikeco, 
revekiĝis en ilia animo, tiam pura religio, helpata de ĉastaj moroj, gvidis ilin al alia vivado, same kiel flamo levi- 
ĝas al la ĉielo, kiam ĝi ne havas plu ian nutrilon sur la 
tero. 
La naturaj devoj ankaŭ pliigis la feliĉon de ilia kunestado. Ilia reciproka amikeco plivarmiĝis je la vido de 
iliaj infanoj, fruktoj de amo same malfeliĉa. Plezurigis 
ilin meti ilin en la saman banon, kaj kuŝigi en la saman
lulilon. Ofte ili mamŝanĝis ilin. "Amikino," diris sinjorino 
de La Tour, "ĉiu el ni havos du infanojn kaj ĉiu el niaj 
infanoj havos du patrinojn." Kiel du burĝonoj restantaj 
sur du samspecaj arboj, kies ĉiujn branĉojn rompis ventego, produktas pli dolĉajn fruktojn, se ĉiu el ili, disigita de la patra trunko, estas enŝovita en la najbaran trunkon: tiel same tiuj infanetoj, senigitaj de ĉiuj parencoj, 
fariĝis pli amplenaj ol gefiloj, ol gefratoj, kiam la naskintaj amikinoj ilin mamŝanĝis. Jam iliaj patrinoj priparolis ilian geedziĝon, apud iliaj luliloj, kaj tiu antaŭrigardo 
al geedza feliĉo, per kiu ili distris sian propran malĝojon, 
tre ofte elvokis poste iliajn larmojn, ĉar unu memoris, ke 
ŝia malfeliĉo devenis de la needziniĝo, kaj la alia, de la 
edziniĝo; unu, ĉar ŝi volis superi sian rangon, la alia, ĉar 
ŝi delasiĝis. Sed ili konsolis sin, pensante ke iam iliaj 
infanoj, pli feliĉaj, ĝuos for de la kruelaj eŭropaj antaŭ- 
juĝoj samtempe la plezurojn de amo kaj la feliĉon de 
egaleco. 
Nenio ja estis komparebla kun ilia jama amikeco. Se 
Paŭlo ekplendis, oni montris al li Virginion; ŝin vidante, 
li ridetis kaj kvietiĝis. Se Virginio suferis, la krioj de Paŭ- 
lo sciigis pri tio; sed tiu amindulino tuj malmontris sian 
suferon, por ke li ne ĉagreniĝu pro ŝia doloro. Kiam mi 
alvenis, mi ĉiam vidis ilin ambaŭ, tute nudajn, laŭ la landa kutimo; ili kapablis apenaŭ paŝi, kaj tenis unu la alian 
per la manoj kaj sub la brakoj, kiel oni prezentas la stelaron de la Ĝemeloj. Eĉ dum nokto ili ne disiĝis, oni ofte 
trovis ilin kuŝantaj en la sama lulilo, vango ĉe vango, 
brusto ĉe brusto, kun la manoj reciproke ĉirkaŭprenantaj iliajn kolojn: ili dormis inter la brakoj unu de la 
alia. 
Kiam ili komencis paroli, la unuaj nomoj, kiujn ili uzis, 
estis "frato"kaj "fratino." La infaneco, kiu konas pli amemajn karesojn, ne konas pli dolĉajn nomojn. La edukado pliigis ilian amikecon, ĝin utiligante por iliaj reciprokaj bezonoj. Baldaŭ ĉio rilatanta la mastrumadon, purecon, preparadon de modesta manĝo, estis la laborkampo de Virginio, kaj ŝiaj laboroj ĉiam elvokis la laŭdojn 
kaj kisojn de ŝia frato. Li senĉese agis; li fosis en la ĝardeno kun Domingo aŭ, kun hakileto en la mano, li sekvis lin en la arbarojn; kaj, se dum tiuj iroj, bela floro, 
bona frukto aŭ birdnesto aperis antaŭ li, por ilin alporti al sia fratino li tuj surrampis la arbon, eĉ se ili estis sur 
ĝia supro. 
Kiam oni renkontis unu el ili en iu loko, oni estis certa, 
ke la alia ne estas malproksima. Iun tagon, kiam mi malsupreniris de la pinto de ĉi tiu monto, mi ekvidis ĉe la 
ĝardenlimo Virginion kuranta hejmen, kun la kapo kovrita per sia jupo, kiun ŝi levis malantaŭe por sin ŝirmi 
kontraŭ pluvego. 
Estante malproksime, mi kredis, ke ŝi estas sola, sed 
alirinte por helpi al ŝi, mi vidis, ke per la brako ŝi tenas
Paŭlon, preskaŭ tute envolvitan en la sama ŝirmilo, 
ridante ambaŭ pro la elpenso de tiu nova pluvombrelo. 
Tiuj du ĉarmaj kapoj, sub tiu ŝvelblovata jupo, rememorigis min pri la infanoj de Leda, enfermitaj en la sama 
konko. 
Ilia sola zorgo estis plaĉi unu la alian kaj sin interhelpi. 
Cetere ili estis malkleraj kiel kreoloj kaj sciis nek legi, 
nek skribi. Ili ne okupis sin pri tio, kio okazis en la antikva kaj malproksima tempo: ilia scivolemo ne celis trans 
tiun ĉi monton. Ili kredis, ke la mondo finiĝas tie, kie 
limiĝas ilia insulo, kaj ili ne imagis ion ameblan en loko, 
kie ili ne estas. Ilia reciproka amo kaj la amo al la patrinoj sole okupis ilian animan agemon. Neniam senutilaj 
sciencoj ilin plorigis; neniam lecionoj de malgaja moralo 
ilin enuigis. Ili ne sciis, ke oni ne rajtas ŝteli, ĉar ĉio inter 
ili estis komuna; nek ke oni ne rajtas esti malsobra, ĉar 
ili havis laŭvole simplajn nutraĵojn; nek esti mensogema, 
ĉar ili bezonis nenion kaŝi. Neniam oni terurigis ilin, dirante, ke Dio severege punos la sendankajn infanojn; ĉe 
ili la filan amon naskis la amo patrina. Oni instruis al ili 
pri religio nur tion, kio faras ĝin aminda, - kaj se ili ne 
preĝis longtempe en la preĝejo, ĉie kie ili estis, en la 
domo, sur la kampoj, en la arbaroj, ili levis al la ĉielo 
senkulpajn manojn kaj prezentis koron plenan de amo 
al siaj patrinoj.
Tiel forpasis ilia plej juna infaneco, kiel bela tagiĝo 
anoncanta belan tagon. Jam ili kun siaj patrinoj partoprenis en la mastrumaĵoj. Tuj kiam la koka krio anoncis 
la revenon de la matenruĝo, Virginio leviĝis, ĉerpis 
akvon el proksima fonto kaj reiris hejmen por prepari la 
matenmanĝon. Poste, kiam la suno ornamis la pintojn 
de tiu montozono, Margarito kaj ŝia filo iris al sinjorino 
de La Tour; tiam ili ĉiam kune komencis preĝon sekvatan de matenmanĝo; ofte ili faris tion sidante antaŭ la 
pordo, sur herbo, sub laŭbo de bananarboj, kiuj liveris 
al ili samtempe tute pretan manĝaĵon per siaj nutremaj 
fruktoj, kaj tablotukojn per siaj longaj, larĝaj, glataj folioj. Saniga kaj malmanka nutraĵo rapide kreskigis la 
korpojn de tiuj gejunuloj, kaj dolĉa edukado montris en 
ilia fizionomio la purecon kaj kontentecon de ilia animo. 
Virginio estis nur dekdujara; ŝia talio jam estis pli ol duone formita; grandaj blondaj haroj ombris ŝian kapon; 
ŝiaj bluaj okuloj kaj kvazaŭ koralaj lipoj plej agrable brilis sur ŝia juneca vizaĝo; ili ĉiam akordiĝe ridetis, kiam 
ŝi parolis; sed kiam ŝi silentis, ilia natura klineco al la 
ĉielo faris ilin tre sentesprimaj kaj eĉ iom melankoliaj. La 
vira karaktero de Paŭlo montriĝis jam en la fraŭliĝaj ĉarmoj. Lia talio estis pli alta ol la talio de Virginio; lia viza- 
ĝa koloro pli bruna, lia nazo pli agleca kaj liaj nigraj okuloj estus estintaj iom fieremaj, se la kvazaŭ penikaj forradiantaj okulharoj ne farus ilin plej dolĉegaj. Kvankam
li ĉiam movis sin, tuj kiam lia fratino aperis, li trankviliĝis kaj sidiĝis apude. Ofte ili nenion diris dum la tuta 
manĝo. Pro ilia silentado, pro la naiveco de ilia sinteno, 
pro la beleco de iliaj nudaj piedoj, oni kredus vidi antikvan statuaron el blanka marmoro, prezentanta kelkajn 
el la infanoj de Niobo; sed laŭ iliaj renkontiĝemaj rigardoj, iliaj ridetoj respondataj per pli amaj ridetoj, oni povus ilin konsideri kiel tiujn infanojn de la ĉielo, kiel tiujn 
feliĉajn spiritojn, kies esenco estas amo, kaj kiuj ne bezonas esprimi la senton per pensoj kaj la amikecon per 
vortoj. 
Tamen sinjorino de La Tour, vidante ke ŝia filino tiel 
ĉarmoplene kreskas, sentis, ke ŝia malkvieteco pliiĝas 
kun ŝia amemo; ŝi diris al mi kelkfoje: "Se mi mortus, kio 
okazus al la malriĉa Virginio?" 
Ŝi havis en Francujo onklinon, nobelan, riĉan, maljunan kaj pieman, kiu tiel malkompate rifuzis helpon, 
kiam ŝi edziniĝis kun sinjoro de La Tour, ke ŝi promesis 
nenion plu peti de ŝi, en kia ajn okazo. Sed iĝinte patrino, ŝi ne timis plu honton de forrifuzoj. Ŝi skribis al sia 
onklino pri la neatendita morto de ŝia edzo kaj la embaraso, en kiu ŝi estas, senhelpa, for de sia patrujo kaj ŝar- 
ĝata de infano. Ŝi ne ricevis respondon. Antaŭe fieranima, ŝi ne ŝanceliĝis humiligi sin kaj maltimis la riproĉojn 
de sia parencino, kiu neniam estis pardoninta ŝian edziniĝon kun viro nenobela, kvankam virta. Ŝi do skribis al
ŝi, uzante ĉiujn okazojn por veki ŝian kompaton al Virginio. Sed multaj jaroj pasis, kaj ŝi ne ricevis ian memorsignon de ŝi. 
Fine, en 1738, tri jarojn post la alveno de sinjoro de La 
Bourdonnais sur ĉi tiun insulon, sinjorino de La Tour 
eksciis, ke tiu insulestro havas leteron de ŝia onklino por 
transdoni al ŝi. Tuj ŝi kuris al Port-Louis, ne timante nun 
sin montri en malbona vestaĵo, ĉar la patrina ĝojo maltimigas la mokon. - Sinjoro de La Bourdonnais efektive donis al ŝi leteron de ŝia onklino. Tiu ĉi sciigis al sia 
nevino, ke ŝi tute meritas sian sorton, ĉar ŝi edziniĝis 
kun aventuristo, diboĉulo; ke la pasioj entenas sian propran punon, ke la frutempa morto de ŝia edzo estis justa 
puno de Dio; ke ŝi pli bone agis, forirante en koloniojn 
ol se ŝi estus restinta en Francujo por tie senhonorigi 
sian familion; ke ŝi entute estas en taŭga lando, kie ĉiuj 
riĉiĝas, escepte la maldiligentuloj. Tiel riproĉante, ŝi fine 
laŭdis sin mem: por eviti, ŝi diris, la ofte malfeliĉajn sekvojn de geedzeco, ŝi ĉiam rifuzis edziniĝi. La vera afero 
estis, ke, ambiciema, ŝi volis edziniĝi nur kun nobelego; 
sed kvankam en la kortego oni indiferentas pri ĉio, escepte de la mono, neniu volis ligiĝi kun tiel malbela kaj 
senkora fraŭlino, malgraŭ ŝia riĉegeco. Ŝi aldonis en 
postskribo, ke tamen ŝi forte rekomendis ŝin al sinjoro 
de La Bourdonnais. Efektive ŝi rekomendis ŝin, sed, laŭ 
la nuna ofta kutimo, kiu faras la protektanton pli timinda ol estus vera malamiko: por pravigi antaŭ la insulestro sian malbonkorecon por sia nevino, ŝi kalumniis ŝin, 
ŝajnante ŝin kompati. 
Sinjorino de La Tour, kiun neniu indiferentulo povis 
vidi seninterese aŭ senrespekte, estis severe akceptita de 
sinjoro de La Bourdonnais antaŭavertita kontraŭ ŝi. Li 
respondis nur per malafablaj vortetoj al ŝia klarigo pri la 
stato de ŝia familio: "Mi vidos... ni vidos... post ia tempo... multaj malfeliĉuloj estas... kial kolerigi tiel respektindan onklinon?... Vi estas la malpravulino." 
Sinjorino de La Tour reiris hejmen kun la koro plena 
de doloro kaj maldolĉeco. Alveninte, ŝi sidiĝis, sur la tablon ĵetis la leteron de sia onklino kaj diris al la amikino: "Jen la sekvo de dek unu jaroj da paciencado!" Sed, 
ĉar en la aro nur sinjorino de La Tour sciis legi, ŝi reprenis la leteron kaj legis ĝin antaŭ la tuta kunveninta familio. Apenaŭ ŝi finis, Margarito tuj ekkriis: "Ĉu ni bezonas 
viajn parencojn? Ĉu Dio nin forlasis? Ĝi sola estas nia 
patro. Ĉu ni ne vivis feliĉe ĝis nun? Kial do ĉagreniĝi? Vi 
ne havas kuraĝon." - Kaj vidante, ke sinjorino de La 
Tour ploras, ŝi ĉirkaŭprenis ŝin en siaj brakoj: "Kara amikino!" ŝi kriis, "kara amikino!" - Sed ŝiaj propraj ekploroj konfuzis ŝian voĉon. Vidante tion, Virginio, ekploregante, premis alterne la manojn de sia patrino kaj de 
Margarito kontraŭ sian buŝon kaj bruston; kaj Paŭlo, 
kun koleregaj okuloj, kriis, krispis la pugnojn, piedbatis,
ne sciante kiun ataki. Je tiu bruado, Domingo kaj Mario 
alkuris, kaj en la dometo oni aŭdis nur tiujn dolorkriojn: 
"Ha!... sinjorino!... bona mastrino!... patrino!... ne ploru!" Tiel dolĉaj amikaĵoj forigis la ĉagrenon de sinjorino 
de La Tour; ŝi ĉirkaŭprenis Paŭlon kaj Virginion kaj diris 
kontente: "Infanoj miaj, vi estas la kaŭzo de mia ĉagreno; sed vi estas mia ĝojo. Ho! karaj infanoj, la malfeliĉo 
venis al mi nur de malproksime; la feliĉo estas tute apud 
mi." Paŭlo kaj Virginio ne komprenis; sed kiam ili vidis 
ŝin trankvila, ili ridetis kaj karesis ŝin. Tiel ili daŭrigis la 
feliĉan vivadon kaj tio ĉi restis nur kvazaŭ fulmotondro 
dum bela sezono. 
La bonaj emoj de tiuj infanoj ĉiutage pliiĝis. Iun dimanĉon, je matenruĝo, kiam la patrinoj estis foririntaj al 
la preĝejo Pamplemousses por la unua meso, forkurinta 
negrino aperis sub la bananarbojn ĉirkaŭ la loĝejo; ŝi 
estis malgrasega kvazaŭ skeleto, kaj estis vestita nur de 
viŝtuka peco metita ĉirkaŭ la lumboj. Ŝi ĵetis sin al la piedoj de Virginio, kiu preparis la familian matenmanĝon, 
kaj diris: "Juna fraŭlino, kompatu al mizera forkurinta 
sklavino; de unu monato mi vagas sur tiuj montoj, turmentata de malsato, ofte persekutata de ĉasistoj kaj iliaj 
hundoj. Mi forkuris de mia mastro, riĉa loĝanto ĉe la 
Nigra rivero; li agis kun mi, kiel vi povas vidi." Kaj samtempe ŝi montris sian korpon strekita de profundaj cikatroj kaŭzitaj de skurĝobatoj. Poste ŝi aldonis: "Mi volis
dronigi min; sed eksciinte, ke vi loĝas ĉi tie, mi diris: ĉar 
ekzistas ankoraŭ bonaj blankuloj en ĉi tiu lando, mi ne 
bezonas ankoraŭ morti." Virginio, tute kortuŝita, respondis: "Rekuraĝiĝu, malfeliĉulino! Manĝu, manĝu!" 
Kaj ŝi donis la preparitan matenmanĝon. En kelkaj momentoj la sklavino ĝin tute englutis. Virginio, vidante, ke 
ŝi estas satigita, diris: "Malfeliĉa virino! Mi intencas peti 
pardonon de via mastro; vidante vin, li kompatos; ĉu vi 
volas, ke mi konduku vin al li?" 
"Anĝelo de Dio," respondis la negrino, "mi sekvos vin 
kien ajn." Virginio vokis sian fraton kaj petis, ke li ŝin 
akompanu. La forkurinta sklavino kondukis ilin laŭ mezarbaraj vojetoj, tra altaj montoj, kiujn ili malfacile suriris kaj larĝaj riveroj, kiujn ili trairis. 
Fine, en la tagmezo, ili alvenis malsupren de monteto, ĉe la rando de Nigra rivero. Ili tie vidis bone konstruitan domon, grandegajn plantejojn kaj multajn sklavojn 
okupatajn per ĉiuspecaj laboroj. Ilia mastro promenis 
inter ili, kun pipo en la buŝo kaj stangeto en la mano. Li 
estis altkreska, malgrasa, olivkolora kun kavaj okuloj kaj 
nigraj unuiĝantaj brovoj. Virginio, kortuŝata, tenante 
Paŭlon ĉe la mano, alproksimiĝis al la mastro kaj petis, 
ke li pardonu al sia sklavino, kiu staras kelkajn paŝojn 
poste. La mastro unue ne multe atentis tiujn malriĉe vestitajn infanojn; sed, kiam li rimarkis la elegantan talion 
de Virginio, ŝian belan blondan kapon sub blua ĉapelo
kaj aŭdis la dolĉan sonon de ŝia voĉo, tremanta, kiel ŝia 
tuta korpo, kaj petanta tiun pardonon, li deprenis sian 
pipon el la buŝo kaj, levante sian bastonon al la ĉielo, li 
ĵuris, kun terura blasfemo, ke li pardonas sian sklavinon, 
ne pro amo al Dio, sed pro amo al ŝi. Virginio tuj signalis 
al la sklavino, ke ŝi aliru sian mastron, kaj ŝi forkuris, 
sekvata de Paŭlo. 
Ili kune resupreniris la flankon de la monteto, de kiu 
ili venis, ĉe ĝia supro ili sidiĝis sub arbon, premitaj de 
laceco, soifo kaj malsato. Ili marŝis, ne ekmanĝinte, pli 
ol kvin leŭkojn de la sunleviĝo. Paŭlo diris al Virginio: 
"Fratino mia, estas pli ol tagmeze: vi malsatas kaj soifas; 
ni ne trovos nutraĵon tie ĉi; ni remalsupreniru la monton kaj petu manĝaĵon de la mastro de la sklavino." 
"Ho! ne! amiko," respondis Virginio, "li tro timigis 
min. Rememoru tion, kion diras kelkfoje nia patrino: La 
pano de la malbonulo plenigas la buŝon per ŝtonaĵo." 
"Kion do ni faru," diris Paŭlo; "tiuj ĉi arboj produktas 
nur malbonajn fruktojn; ne estas eĉ tamarindo-citrono 
por vin sensoifigi." 
"Dio kompatos al ni," diris Virginio; "li aŭdas la birdetojn, kiuj petas nutraĵon." Apenaŭ ŝi diris tiujn vortojn, ili aŭdis bruon de fonto falanta el najbara ŝtonego. 
Ili kuris al ĝi kaj, sensoifiginte sin per ĝia kristalklara
akvo, ili kolektis kaj manĝis iom da kreso kreskanta sur 
ĝiaj bordoj. 
Rigardante ĉi tien kaj tien, ĉu ili trovos ian pli nutran 
manĝaĵon, Virginio ekvidis junan palmon inter la arboj. 
La brasiko, kiun entenas la supro de tiu arbo inter siaj 
folioj, estas tre bona manĝaĵo; sed kvankam la arbotrunko ne estis pli dika ol kruro, tamen ĝi estis alta pli ol sesdek futojn. Vere, la ligno de tiu arbo konsistas nur el fadenaĵaro; sed ĝia alburno estas tiel malmola, ke ĝi malakrigas la plej bonajn hakilojn, kaj Paŭlo eĉ ne havis 
tranĉilon. Li pensis ekbruligi la malsupron de tiu palmo: 
alia embaraso; li ne havis fajroŝtonon, kaj cetere en tiu 
tiel ŝtonplena insulo, oni apenaŭ povus trovi fajroŝtonon. Neceso kreas lertecon kaj ofte la plej utilajn eltrovaĵojn ni ŝuldas al la plej mizeraj homoj. Paŭlo decidis 
bruligi fajron laŭ la negra maniero; per ŝtonkojno li faris 
trueton en tre sekan branĉon, kiun li metis sub siaj piedoj; poste, per la tranĉrando de tiu ŝtono, li pintigis alian 
sekan sed alilignan branĉaĵon; li poste metis tiun pintan 
lignaĵon en la trueton de lia subpieda branĉo, kaj ĝin 
rapide turnis en siaj manoj, tute kiel oni ruligas turnkrucon por ŝaŭmigi ĉokoladon; post malmulte da tempo 
fumo kaj fajreroj eliris el la kuntuŝa punkto. Li kolektis 
sekajn herbojn kaj aliajn branĉojn kaj ekbruligis la malsupron de la palmo, kiu baldaŭ frakase falis. La fajro 
ankaŭ utilis al li por senigi la brasikon de ĝiaj longaj, lignecaj kaj pikemaj folioj. Virginio kaj li manĝis parton de 
tiu brasiko krude kaj la alian post kuiro sur cindro, kaj 
ili trovis ambaŭ same tre bongustajn. Ili faris tiun simplegan manĝon, ĝojigitaj de la memoro pri la bona ago 
matene farita; sed tiun ĝojon konfuzis la nedubebla malkvieteco de iliaj patrinoj pro tiu longa foresto. Virginio 
ofte parolis pri tio. Tamen Paŭlo, kiu sin sentis denove 
forta, certigis, ke ili tuj trankviligos siajn familiojn. 
Post la tagmanĝo ili estis tre embarasitaj, ĉar ili ne 
havis plu gvidanton por ilin rekonduki hejmen. Paŭlo, 
kiu miris pro nenio, diris al Virginio: "Nia dometo sidas 
ĉe la flanko de la tagmeza suno, same kiel hodiaŭ matene, ni devas suriri la tripintan monton, kiun vi povas 
vidi tie. Nu, ni marŝu, amikino." Tiun monton oni nomas la Tri mamoj, ĉar ĝiaj pintoj estas mamformaj. Ili do 
malsupreniris la monteton de la Nigra rivero norde, kaj 
alvenis post unu horo sur la randon de larĝa rivero, baranta la vojon. Tiu insula parto, tute kovrata de arbaroj, 
estas tiel malmulte konata, eĉ nuntempe, ke multaj el 
ĝiaj riveroj kaj montoj eĉ ne havas ankoraŭ nomon. La 
rivero, sur kies bordo ili estis, ŝaŭme fluis sur ŝtonoj. La 
bruo de la akvo timigis Virginion; ŝi ne kuraĝis trairi piede la riveron. Tiam Paŭlo prenis Virginion sur sian dorson kaj, tiel ŝarĝita, paŝis sur la glitigaj riveraj ŝtonegoj, 
malgraŭ la bruego de la akvo. 
"Ne timu," li diris, "kun vi, mi sentas min forta. Se la 
loĝanto de la Nigra rivero estus al vi rifuzinta pardonon 
al sia sklavino, mi estus batiĝinta kun li." 
"Kiel," diris Virginio, "kun tiel alta kaj malbona viro? 
Al kia danĝero mi vin elmetis! Dio mia! Kiel malfacile 
estas fari la bonon! Nur la malbono estas facile farebla." 
Kiam Paŭlo alvenis sur la riveran bordon, li volis daŭ- 
rigi la iradon, ŝarĝita de sia fratino, kaj li esperis supreniri la monton Trimaman, kiun li vidis je duona mejlo 
antaŭ si; sed baldaŭ la fortoj mankis kaj li devis ŝin meti 
teren kaj ripozi apude. Virginio tiam diris: "Frato, la tago 
mallumiĝas; vi havas ankoraŭ forton, dum la mia ekmankas; lasu do min ĉi tie kaj reiru sola hejmen por 
trankviligi niajn patrinojn." 
"Ho! ne," diris Paŭlo, "mi ne lasos vin. Se noktiĝas, 
dum ni estas en ĉi tiu arbaro, mi ekbruligos fajron, mi 
faligos palmon, vi manĝos ĝian brasikon kaj per ĝiaj folioj mi faros al vi rifuĝejon." Tamen Virginio, iom ripozinte, kolektis sur trunko de maljuna arbo, klininta sur 
la riverbordo, longajn skolopendrajn (cervlangajn) foliojn, kiuj kreskis el ĝia trunko; ŝi faris el tio kvazaŭ-
ŝuetojn, per kiuj ŝi ĉirkaŭis siajn piedojn, vunditajn de la 
vojŝtonoj; ĉar, pro sia rapidemo esti utila al la sklavino, 
ŝi forgesis vesti la piedojn. Sentante, ke la malvarmeteco de tiuj folioj refortigas ŝin, ŝi rompis bambuan bran- 
ĉon kaj ekmarŝis, sin apogante per unu mano sur tiun 
kanon kaj per la alia sur sian fraton. 
Tiamaniere ili malrapide vojiris tra la arbaro; sed la 
alteco de la arboj kaj la denseco de la foliaro baldaŭ 
kaŝis al iliaj okuloj la monton Trimaman, al kiu ili celis, 
kaj eĉ la subirantan sunon. Post kelka tempo ili senrimarke forlasis la surmarŝitan vojeton, kiun ili ĝis tiam 
sekvis kaj ili troviĝis en senelireja kvazaŭlabirinto da 
arboj, lianoj kaj ŝtonegoj. Paŭlo, tre ekscitita, sidigis Virginion kaj serĉis ĉi tie kaj tie vojon el tiu dika densaĵo; 
sed li vane laciĝis. Li supreniris altan arbon, por almenaŭ ekscii, kie estas la monto Trimama, sed li vidis ĉirkaŭ si nur arbopintojn, de kiuj kelkaj estis lumigataj de 
la lastaj radioj de la subiranta suno. La ombro de la 
montoj jam kovris la arbaron en la valoj; la vento kvietiĝis, kiel okazas ĉe la subiro de la suno; mallaŭta silento regas en tiuj izolejoj kaj oni aŭdis nur blekojn de cervoj, serĉantaj rifuĝejon en tiuj senhomaj lokoj. Paŭlo, 
esperante, ke iu ĉasisto povos lin aŭdi, kriis laŭ sia tuta 
forto: "Venu, helpu al Virginio!" Sed nur eĥoj de la arbaro respondis lian voĉon kaj multfoje ripetis: "Virginio! 
... Virginio!"
Premita de laceco kaj ĉagreno, Paŭlo tiam malsupreniris la arbon: li serĉis rimedon por tie pasigi la nokton; 
sed estis nek fonto, nek palmo, eĉ ne seka ligna branĉaĵo 
taŭga por ekbruligi fajron. Li tiam spertis la nesufiĉecon 
de sia kapablo kaj li ekploris. Virginio diris: "Ne ploru, 
amiko, se vi ne volas min ĉagreni. Mi estas kaŭzo de ĉiuj 
viaj malfeliĉoj kaj de la malkvieteco de niaj patrinoj. Oni 
devas nenion fari, eĉ bonon, ne petinte konsilon de siaj 
gepatroj. Ho! mi ja estis malsaĝa!" Kaj ŝi ekploris. Tamen 
ŝi diris al Paŭlo: "Ni preĝu Dion, frato mia, kaj li kompatos al ni." 
Apenaŭ ili finis sian preĝon, ili aŭdis bojon. "Tio ĉi 
estas la hundo de iu ĉasisto, kiu venas vespere por mortigi cervojn en embusko," diris Paŭlo. Iom poste, la bojado pliiĝis. "Al mi ŝajnas, diris Virginio, ke tio ĉi estas 
Fidela, la hundo de nia dometo: jes, mi rekonas ĝian 
voĉon; ĉu ni estus tiel proksime al nia hejmo kaj jam ĉe 
nia monto?" 
Efektive iom poste Fidela aperis ĉe iliajn piedojn, bojante, blekante, ĝemante kaj ilin ĉirkaŭkaresante. Ili ne 
ankoraŭ sensurpriziĝis, kiam ili ekvidis Domingon alkuranta. Je la alveno de tiu bona negro, ploranta pro ĝojo, 
ili ankaŭ ekploris, ne kapablante diri eĉ unu vorton. 
Kiam Domingo rekonsciis: "Ho, junaj gemastroj," li 
diris, "kiel malkvietaj estas viaj patrinoj! kiel ili miris, ne 
revidante vin post la reveno el la preĝejo, al kiu mi
akompanis ilin! Mario, kiu laboris ie en la loĝejo, ne 
povis diri, kien vi iris. Mi iris kaj reiris ĉirkaŭ la domo, 
ne sciante, kie serĉi. Fine mi prenis viajn malnovajn 
vestojn, mi flarigis ilin al Fidela kaj tuj, kvazaŭ tiu besto 
komprenus min, li ekserĉis viajn paŝojn; li kondukis 
min, ĉiam movante la voston, ĝis la Nigra rivero. Tie, mi 
eksciis de iu loĝanto, ke vi rekondukis al li forkurintan 
negrinon kaj ke li konsentis pardoni al ŝi! Sed kia pardono! Li montris ŝin al mi, ligita al ligna ŝtipo, kun ĉeno ĉe 
la piedoj kaj fera trikroĉa ĉirkaŭkolo. De tie Fidela, ĉiam 
flaresplorante, kondukis min sur la Nigran riveron, kie 
li ankoraŭ haltis bojante: tio okazis sur la vindo de fonto, apud renversita palmo kaj ankoraŭ fumanta fajro. 
Fine li kondukis min tien ĉi: ni estas sub la monto Trimama kaj ni devas marŝi ankoraŭ kvar mejlojn ĝis nia 
hejmo. Nu, manĝu kaj refortiĝu." Li prezentis al ili kukon, fruktojn kaj grandan nuksbotelon, plenan de trinkaĵo konsistanta el akvo, vino, citronsuko, sukero, muskato; iliaj patrinoj ĝin preparis por ilin refortigi kaj sensoifigi. 
Virginio sopiris, rememorante pri la malfeliĉa sklavino kaj la maltrankvileco de iliaj patrinoj. Multfoje ŝi 
ripetis: "Ho! kiel malfacile estas fari la bonon." Dum 
Paŭlo kaj ŝi refortigis sin, Domingo ekbruligis fajron kaj, 
serĉinte inter la ŝtonoj tordecan lignon, kiu brulas malvelka, ĵetante grandan flamon, li faris per ĝi torĉon, kiun
li bruligis, ĉar jam estis nokto. Sed li estis multe pli embarasita, kiam ili volis ekiri: Paŭlo kaj Virginio ne povis 
plu marŝi; iliaj piedoj estis ŝvelintaj kaj tute ruĝaj. Domingo ne sciis, ĉu li devas iri malproksimen por peti helpon aŭ pasigi la nokton kun ili en tiu loko. 
"Kie estas la tempo," li diris, "kiam mi portis vin ambaŭ samtempe en miaj brakoj? Sed nun vi estas altaj kaj 
mi estas maljuna." 
Dum lia ŝanceliĝo, aro da förkurintaj negroj aperis je 
dudeko da paŝoj. La estro de tiu bando, proksimiĝante 
al Paŭlo kaj Virginio, diris: "Bonaj geblankulidoj, ne 
timu; hodiaŭ matene ni vidis vin preterirantajn kun negrino de la Nigra rivero; vi iris por peti pardonon por ŝi 
de ŝia malbona mastro: ni danke reportos vin hejmen 
sur niaj ŝultroj." 
Li tiam signalis kaj kvar fortikaj forkuruloj tuj faris 
portilon per branĉoj kaj lianoj, sur ĝin metis Paŭlon kaj 
Virginion, levis ilin sur siajn ŝultrojn kaj ekvojiris, dum 
la tuta bando ĝoje benis ilin kaj Domingo paŝis antaŭe 
kun sia torĉo. Virginio, kortuŝita, diris al Paŭlo: "Ho, 
amiko! Neniam Dio lasas bonfaron sen rekompenco." 
Ili alvenis noktomeze ĉe la malsupro de sia monto, 
kies deklivojn lumigis kelkaj fajroj. Apenaŭ ili eksupreniris, ili aŭdis voĉojn kriantajn: "Ĉu vi, infanoj miaj?"
Ili respondis kun la negroj: "Jes, jen estas ni!" kaj ili 
baldaŭ ekvidis siajn patrinojn kaj Marion alvenantaj kun 
flamantaj brulbranĉoj. 
"Malsaĝaj infanoj," diris sinjorino de La Tour, "de kie 
vi venas? Kiel multe vi maltrankviligis nin!" 
"Ni venas," diris Virginio, "de la Nigra rivero, kie ni 
petis la mastran pardonon por kompatinda forkurinta 
sklavino, al kiu mi donis la familian matenmanĝon, ĉar 
ŝi estis mortanta pro malsato; kaj jen tiuj vagistaj negroj 
rekondukis nin." 
Sinjorino de La Tour, ne povante paroli, kisis sian filinon; kaj Virginio, sentante sian vizaĝon malsekigatan de 
la patrinaj larmoj, diris: "Vi pagas al mi por ĉiuj miaj 
suferoj." 
Margarito, ĝojega, ĉirkaŭpremis Paŭlon kaj diris: "Kaj 
vi ankaŭ, filo mia, vi bone agis!" 
Kiam ili alvenis en siajn dometojn, ili donis nutraĵon 
al la vagistaj negroj, kiuj reiris en la arbaron, dezirante 
al ili ĉiaspecajn sukcesojn. 
Por tiuj familioj ĉiu tago estis feliĉa kaj paca. Nek envio, 
nek gloramo ilin turmentis. Ili ne deziris ekstere vanan 
famon, akiratan per intrigado kaj perdeblan per kalumnio; ili kontentiĝis, estante siaj propraj atestantoj kaj juĝ- 
antoj. En tiu insulo, kiel en ĉiuj eŭropaj kolonioj, oni 
avidas nur pri malicaj anekdotoj, kaj iliaj virtoj, eĉ iliaj
nomoj estis nekonataj. Nur kiam preteriranto, pasante 
sur la vojo al Pamplemousses, demandis al kelkaj loĝantoj 
sur la ebenaĵo: "Kiu loĝas tie supre en tiuj dometoj?" oni 
respondis, ne konante ilin: "Ili estas bonaj homoj." Tiel 
la violoj, sub domaĵoj, malproksimen dissendas sian 
dolĉan odoron, kvankam ili estas ne vidataj. Ili tute ne 
parolis pri la malbonaĵoj de la aliaj homoj, ĉar tio ĉi, 
kvankam ŝajne justema, nepre inklinas la koron al malamo aŭ al hipokriteco; estas ja neeble ne malami la homojn, se oni kredas ilin malbonaj kaj vivi kun la malbonuloj, ne kaŝante sian malamon al ili sub ŝajna afableco. Tiel la mallaŭdo de aliaj devigas nin malami aŭ la 
aliajn aŭ nin mem. Sed ne opiniante pri homoj aparte, 
ili nur parolis pri la rimedoj bone agi por ĉiuj ĝenerale, 
kaj, kvankam ili tion ne povis, ili tamen tion senĉese deziris, kaj tio ĉi faris ilin ĉiam bonfaremaj. 
Vivante en izoleco, anstataŭ fariĝi homevitemaj, ili do 
fariĝis pli homamaj. Se skandala anekdotaro de la societo ne estis temo por iliaj interparoloj, la naturo ilin plenigis per ĉarmo kaj ĝojo. Ili rave admiris la potencon de 
la Providenco, kiu, per iliaj manoj, naskis inter tiuj senfruktaj ŝtonegoj la malmankon, ĉarmojn kaj plezurojn 
purajn, simplajn kaj ĉiam renoviĝantajn. 
Paŭlo, dekdujare, estis pli fortika kaj pli inteligenta ol 
dekkvinjara eŭropano; li plibeligis tion, kion nur kulturis Domingo. Li iris kun li en la proksiman arbaron por
elradikigi junajn plantojn de citron- kaj oranĝarboj, de 
tamarindarboj, kies ronda kapo estas tiel bele verda; de 
daktilarboj, kies frukto estas plena de dolĉa kremo odoranta kvazaŭ oranĝfloro. Li plantis tiujn jam grandajn 
arbojn ĉirkaŭ la ŝtonega zono. Li tie semis arbograjnojn, 
kiuj havas florojn aŭ fruktojn jam en la dua jaro, nome 
agatio, de kiu ĉirkaŭpendas kvazaŭ lustraj kristaloj, longaj blankaj floraroj; persa siringo, kiu rekte altigas al la 
ĉielo siajn lingrizajn girlandojn; papajo, kies senbranĉa 
trunko, formita kiel kolono ornamita de verdaj melonoj, 
portas kapitelon el larĝaj folioj, similaj al la figarbaj. 
Li ankaŭ plantis grajnojn kaj kernojn de terminalioj, 
mangarboj, avokadoj, psidioj, iakoj, kaj jambozioj. La 
plimulto de tiuj arboj liveris al sia juna mastro ombron 
kaj fruktojn. Lia laborema mano fruktodonigis eĉ la plej 
senproduktemajn lokojn de tiu korto. Diversaj alooj, kun 
raketformaj branĉoj ŝarĝataj de flavruĝe striataj floroj, 
dornaj kaktoj superis la nigrajn kapojn de la ŝtonegoj kaj 
ŝajnis atingi ĝis la longaj lianoj, ŝarĝataj de bluaj aŭ skarlataj floroj, pendantaj ĉi tie kaj tie sur la montaj krutegaĵoj. 
Li aranĝis tiujn vegetaĵojn tiel, ke oni povis ĝui ilian 
vidaĵon unurigarde. Meze de tiu loko li plantis malaltajn 
herbojn, poste arbetojn kaj mezaltajn arbojn kaj fine 
grandajn arbojn, kiuj borderis la ĉirkaŭon: tiamaniere 
tiu vasta enfermaĵo ŝajnis, el sia centro, kvazaŭ verda,
flora kaj frukta amfiteatro, enhavanta legomajn kreskaĵojn, herbejlimojn, riz- kaj tritik-kampojn. Sed aran- 
ĝante tiujn vegetaĵojn laŭ sia plano, li ne disiĝis de la 
difinoj de la naturo: gvidata de ĝiaj montroj, li metis en 
la altaj lokoj la kreskaĵojn, kies semoj estas flugemaj, kaj 
sur la rando de la akvo la kreskaĵojn, kies grajnoj emas 
flosi. Tiel ĉiu vegetaĵo kreskis en sia taŭga sidejo kaj ĉiu 
loko ricevis naturan ornamaĵon per sia vegetaĵo. 
La akvo, fluanta de la supro de tiuj ŝtonegoj, formis en 
la fundo de la valo jen fontojn jen larĝajn kvazaŭspegulojn, kiuj rebrilis inter la verdaĵaro la florajn arbojn, la 
ŝtonegojn kaj la ĉielan bluon. 
Malgraŭ la malebeneco de tiu terajo, ĉiuj plantejoj 
estis kaj tuŝeblaj kaj videblaj. Ni ja helpis al li per niaj 
konsiloj kaj subtenoj por tion efektivigi. Li aranĝis vojeton, kondukanta ĉirkaŭ tiu ĉi enfermaĵo kaj kies kelkaj 
branĉoj atingis la centron. Li uzis la plej malglatajn 
lokojn kaj akordigis, laŭ la plej lerta harmonio, la promeneblecon kun la termalebeneco, la dornajn arbojn 
kun la sovaĝaj. El tiu grandega kvanto da rulantaj ŝtonoj, 
kiuj nun embarasas tiujn vojojn kaj multajn lokojn de la 
insulo, li formis, ĉi tie kaj tie, piramidojn, en kies ŝtupoj 
li miksis teron kaj radikojn de rozujoj, poincianoj kaj 
aliajn arbetojn, kreskantaj sur la ŝtonegoj. En malmulte da tempo tiuj malhelaj kaj krudaj piramidoj tegiĝis 
per verdaĵoj aŭ plej belaj floroj. Sulkegoj, borderataj de
malnovaj kliniĝantaj arboj, formis arkefleksitajn, nevarmigeblajn kavojn, kie oni refreŝiĝis dum la tago. Vojeto 
kondukis al sovaĝa arbareto, en kies mezo kreskis 
fruktoŝarĝita kulturarbo, ŝirmata kontraŭ la ventoj. Tie 
estis grenejo, ĉi tie fruktejo. Trans tiu aleo oni vidis la 
dornetojn; trans tiu alia oni vidis la neatingeblajn 
montosuprojn. 
Sub densa arbareto de tatamakoj kunplektitaj kun lianoj oni ne distingis plu ian objekton dum la tagmezo; 
sur la pinto de ĉi tiu najbara ŝtonego, elflankiĝanta el la 
monto, oni vidis ĉiujn aĵojn de tiu korto kaj, malproksime, la maron, kie aperis kelkfoje ŝipo alvenanta aŭ reveturanta Eŭropon. Sur tiu ŝtonego la familioj vespere 
kunvenis, silente ĝuante la aeran freŝecon, la floran odoron, la fontan murmuron kaj la lastajn harmoniojn de la 
lumo kaj de la ombroj. 
Nenio estis pli agrabla ol la nomoj donitaj al la plej 
ĉarmaj rifuĝejoj de tiu labirinto. La ŝtonego, pri kiu mi 
ĵus parolis, de kie oni vidis min venanta tre malproksime, estis nomata la Eltrovejo de amikeco. En siaj ludoj, 
Paŭlo kaj Virginio plantis tie bambuon, sur kies supron 
ili levis blankan tuketon por signali mian alvenon, same 
kiel oni altigas flagon sur la najbara monto, kiam oni 
ekvidas ŝipon sur la maro. Venis al mi la ideo gravuri 
skribaĵon sur la trunkon de tiu arbeto. Se mi havis plezuron en miaj vojaĝoj, vidante statuon aŭ antikvan monumenton, mi havas ankoraŭ pli grandan legante bone 
verkitan surskribaĵon: ŝajnas al mi tiam, ke homa voĉo 
eliras el la ŝtono, aŭdiĝas tra la jarcentoj kaj, alparolante 
la homon meze de la dezertoj, diras, ke li ne estas sola, 
ke aliaj homoj en tiuj samaj lokoj sentis, pensis, suferis 
same kiel li. Se tiu surskribo estas farita de ia antikva, ne 
plu ekzistanta nacio, ĝi vagigas nian animon tra la senfinaĵo kaj pruvas ĝian senmortecon, montrante, ke penso postvivis eĉ la ruinon de imperio. 
Mi do skribis sur la flagmasto de Paŭlo kaj Virginio ĉi 
tiujn Horaciajn versojn: 
Fratres Helenae, lucida sidera 
Ventorumque regat pater 
Obstrictis aliis, praeter Iapyga! 
Fratoj Helenaj, brilantaj stelaroj, 
Kaj ventpatro vin direktu, 
Kaj neniu blovu vento krom Zefiro! 
Mi gravuris tiun Virgilian verson en la ŝelon de tatamako, ĉe kies ombraĵo Paŭlo kelkfoje sidis por rigardi la 
malproksime moviĝantan maron: 
Fortunas at ille deos qui novit agrestes! 
Kaj feliĉa kiu konas kampajn diaĵojn! 
Kaj tiun alian super la pordo de la dometo de sinjorino de La Tour, en kiu okazis la kunvenoj:
At secura quies, et nescia fallere vita. 
Tie kvieta saĝec' kaj vivo ne scias trompadi. 
Sed Virginio ne aprobis miajn latinaĵojn; ŝi diris ke tio, 
kion mi metis sur ŝian montrilstangon, estas tro longa 
kaj tro klera. "Mi pli amus, ŝi diris: ĉiam agitata, sed konstanta." 
"Tiu ĉi devizo, mi respondis, pli bone konvenus por la 
virto." Mia penso ŝin ruĝigis. 
Tiuj feliĉaj familioj alsignis siajn sentemajn animojn al 
ĉio ilin ĉirkaŭanta. Ili plej ameme nomis la objektojn 
ŝajne plej indiferentajn. Rondo da oranĝ-, bananarboj 
kaj jambozioj plantitaj ĉirkaŭ herbejo, en kies mezo Virginio kaj Paŭlo kelkfoje dancis, estis nomata Kunakordiĝo. Malnovan arbon, sub kies ombro sinjorino de La 
Tour kaj Margarito estis reciproke rakontintaj siajn malfeliĉaĵojn, oni nomis Viŝitaj ploroj. Ili nomis Britujo kaj 
Normandujo malgrandajn teraĵojn, en kiuj ili semis grenon, fragojn kaj pizojn. Domingo kaj Mario, laŭ la ekzemplo de siaj mastrinoj, rememorante pri siaj naskolokoj en Afriko, nomis Angolo kaj Fujpinto du lokojn, kie 
kreskis la herbo, per kiu ili faris korbojn kaj kie ili plantis 
krescencion. Tiel per tiuj produktaĵoj de sia klimato, la 
elpatrujiĝintaj familioj konservis la dolĉajn iluziojn de 
sia lando kaj kvietigis la bedaŭrojn al ĝi en fremda tero. 
Ho ve! vivplenaj estis tiuj ĉarme nomataj arboj, fontoj,
ŝtonegoj, en tiu nun renversita loko kiu, simila al greka 
kampo, prezentas nur ruinaĵojn kaj kortuŝajn nomojn. 
Sed, el ĉio enfermita en tiu enmontaĵo, nenio estis pli 
agrabla ol la Ripozejo de Virginio. Malsupre de la ŝtonego Eltrovejo de amikeco, estas sulkaĵo, el kiu eliras fonto, 
kiu formas tuj ĉe sia fonto marĉaĵeton, en delikata herbejo. Kiam Margarito naskis Paŭlon, mi donacis al ŝi 
hindan kokosnukson, kiun oni iam donis al mi; ŝi plantis tiun frukton sur la bordon de tiu marĉaĵeto, por ke la 
devenonta arbo iam estu kvazaŭ kalkulsigno pri la aĝo 
de ŝia filo. Sinjorino de La Tour, laŭ ŝia ekzemplo, plantis 
alian, en simila celo, tuj kiam ŝi naskis Virginion. El tiuj 
du fruktoj kreskis du kokosarboj, kiuj estis la solaj arkivoj de ambaŭ familioj: unu estis nomata arbo de Paŭlo 
kaj la alia arbo de Virginio. Ambaŭ kreskis en sama proporcio, kiel iliaj junaj gemastroj; ili estis iom malegale 
altaj, sed superis post dekdu jaroj la altecon de la dometoj. Jam ili interligis siajn branĉojn kaj iliaj kokosaroj 
pendis super la fonto. Escepte de tiu plantejo, oni lasis 
tiun ŝtonegan sulkaĵon en la stato kiel la naturo ĝin 
ornamis. Sur ĝiaj brunaj kaj malsekaj flankoj radiis, kvazaŭ verdaj kaj nigraj steloj, larĝaj adiantoj kaj blovis al 
la vento skolopendraj tufoj, pendantaj kvazaŭ longaj 
purpurverdaj rubandoj. Apude kreskis vinkoj, kies floroj 
preskaŭ similas la ruĝan levkojon, kaj kapsikoj, kies sangokoloraj ŝeloj pli brilas ol koralo. En la ĉirkaŭaĵo, ĝentilmentoj kun siaj korformaj folioj kaj kariofilodoraj bazilikoj elsendis la plej dolĉajn parfumojn. El la supra 
krutaĵo de la monto pendis lianoj similaj al plenblovaj 
drapiraĵoj, kiuj formis sur la flankoj de la ŝtonego grandajn verdaĵajn kurtenojn. La marbirdoj, allogitaj de tiuj 
trankvilaj ripozejoj, venis tien por pasigi la nokton. Je la 
sunsubiro, oni vidis flugantajn laŭlonge de la maro la 
korvon kaj la maralaŭdon kaj supre en la aero la nigran 
takipeton kun la tropika blankbirdo, kiuj forlasis, kiel la 
taga astro, la solaĵojn de la Hinda oceano. Virginio ŝatis 
ripozi ĉe la rando de tiu fonto, samtempe belege kaj 
sovaĝe ornamita. Ofte ŝi venis tien por lavi la tolaĵojn de 
la familio ĉe la ombro de la du kokosarboj. Kelkfoje ŝi 
alkondukis siajn kaprinojn por ilin paŝti. Dum ŝi preparis fromaĝon el ilia lakto, ŝi plezuris vidi ilin manĝantajn 
la adiantojn sur la krutaj flankoj de la ŝtonego kaj starantajn sur kornico kvazaŭ sur piedestalo. Paŭlo, vidante, ke tiun lokon ŝatas Virginio, alportis nestojn de ĉiuspecaj birdoj el la najbara arbaro. La gepatroj sekvis siajn idojn kaj loĝiĝis en tiun novan kolonion. Virginio 
disĵetis al ili de tempo al tempo grajnojn de rizo, maizo 
kaj milio. Tuj kiam ŝi aperis, la fajfemaj merloj, la bengalfringoj, kies pepado estas tiel dolĉa, la fajrokoloraj 
ruĝbirdoj, forlasis siajn arbetaĵojn; konuroj, verdaj kiel 
smeraldoj, malsuprenflugis de la najbaraj latanioj; perdrikoj alkuris inter la herbo; ĉiuj intermiksitaj antaŭenvenis kvazaŭ kokinoj ĝis ŝiaj piedoj. Paŭlo kaj ŝi ĝojege 
sin amuzis per iliaj ludoj, apetitoj kaj amoj. 
Amindaj infanoj, vi tiel pasigis en simpleco viajn 
unuajn tagojn, vin ekzercante pri la bonfaroj! Kiom da 
fojoj en ĉi tiu loko viaj patrinoj, premante vin en siaj 
brakoj, laŭdegis al la ĉielo, ke vi estas ilia konsolo, ĉar vi 
tiam ekvivis sub tiel favoraj aŭspicioj! Kiom da fojoj, ĉe 
la ombro de ĉi tiuj ŝtonegoj, mi partoprenis kun ili niajn 
kampajn manĝojn, kiuj ne oferigis la vivon de ia ajn 
besto! Botelnuksoj plenaj de lakto, freŝaj ovoj, rizkukoj 
sur bananfolioj, korboj ŝarĝitaj per patatoj, mangoj, 
oranĝoj, granatoj, bananoj, daktiloj, ananasoj, kune prezentis la plej sanigajn nutraĵojn, la plej gajajn kolorojn 
kaj la plej agrablajn sukojn. 
La interparolo estis tiel malkruela kaj tiel simpla kiel 
tiuj festenoj. Paŭlo ofte parolis pri la hodiaŭaj kaj morgaŭaj laboroj; ĉiam li meditis pri io utila por la familio. 
Tie ĉi la vojetoj ne estis sufiĉe oportunaj; tie oni sidis 
malbone; tiuj novaj laŭboj ne liveris sufiĉe da ombro; 
Virginio estus pli bone en tiu alia loko. 
Dum la pluva sezono ili pasigis la tagon ĉiuj kune en 
la dometo, gemastroj kaj geservistoj, okupataj pri farado de herbaj matoj kaj bambuaj korboj. Oni vidis, plej 
orde aranĝitajn kontraŭ la muroj, rastilojn, hakilojn, fosilojn; kaj apud tiuj kampaj iloj, la produktaĵojn akiritajn 
per ili: sakojn da rizo, garbojn da greno kaj fruktarojn da
bananoj. Delikateco ĉiam akompanis la malmankecon. 
Virginio, instruita de Margarito kaj de sia patrino, preparis glaciaĵojn kaj refortigajn trinkaĵojn el la suko de 
sukerkanoj, citronoj kaj cedratoj. 
Kiam noktiĝis, ili vespermanĝis je lumo de lampo; 
poste sinjorino de La Tour aŭ Margarito rakontis aventurojn de vojaĝantoj nokte perdiĝintaj en eŭropaj arbaroj, plenaj de ŝtelistoj, aŭ la pereon de ŝipo, ĵetita de ventego sur ŝtonegojn de senhoma insulo. Aŭdante tiujn 
rakontojn, la sentemaj animoj de la infanoj ekscitiĝis; ili 
preĝis Dion, ke li favoru ilin iun tagon, liverante okazon 
por gastado al tiaj kompatinduloj. Poste la familioj disiĝis por ripozi, senpacience atendante la morgaŭan revidiĝon. Kelkfoje ili ekdormis je bruo de pluvo falanta 
riverece sur la tegmenton de iliaj dometoj aŭ je muĝado 
de la ventoj alportantaj la malproksiman murmuron de 
maraj ondoj frakasiĝantaj kontraŭ la bordo, ili dankegis 
Dion pro sia propra kvieteco, kies sento pliiĝis pro la 
malproksima danĝero. 
De tempo al tempo sinjorino de La Tour publike legis 
kortuŝan rakonton el la Malnova aŭ Nova Testamentoj. 
Ili malmulte disputis pri tiuj sanktaj libroj, ĉar ilia teologio konsistis nur en sento kiel la teologio de la naturo 
kaj ilia moralo estis agema kiel la moralo de la evangelio. Ili ne havis tagojn dediĉitajn al ĝojo kaj aliajn al mal- 
ĝojo; ĉiu tago estis por ili festa tago kaj ĉio ĉirkaŭa dia
templo, kie ili senĉese admiris la senfinan, ĉiopovan kaj 
homaman Inteligenton. Tiu konfido al la supera potenco 
konsolis ilin por la estinto, kuraĝigis por la estanto kaj 
esperigis por la estonto. Jen kiel tiuj virinoj, devigitaj pro 
malfeliĉo vivi laŭ la naturo, pliigis ĉe si kaj ĉe siaj idoj la 
sentojn donitajn de la naturo, por ke ni ne falu en malfeliĉon. 
Sed kiel konfuzoj okazas kelkfoje en la plej reguligita 
animo, tiel same, kiam iu familiano ŝajnis malĝoja, ĉiuj 
aliaj ĉirkaŭvenis kaj forpelis de ĝi la malgajajn pensojn, 
pli per sento ol per argumentoj; ĉiu uzis por tio sian specialan karakteron: Margarito vivan gajecon; sinjorino de 
La Tour dolĉan teologion; Virginio amemajn karesojn; 
Paŭlo sincerecon kaj korecon; eĉ Mario kaj Domingo 
helpis al ĝi. Ili malgajiĝis se ĝi estis malĝoja, ili ploris, se 
ĝi ploris. Tiel same, malfortaj kreskaĵoj interligiĝas por 
kontraŭstari al la ventegoj. 
Dum la bela sezono ili iris ĉiudimance al la meso, en 
la preĝejo Pamplemousses, kies sonorilejon vi vidas sur la 
ebenaĵo. Tien palankene venis riĉuloj, kiuj multfoje deziris konatiĝi kun tiel kunigitaj familioj kaj invitis ilin al 
festoj; sed ili ĉiam honeste kaj respekte malakceptis iliajn proponojn, konvinkitaj, ke la potenculoj konatiĝas 
kun la malpotenculoj nur por havi servantojn, kaj ke oni 
estas servanto nur flatante la pasiojn de la aliaj, bonajn 
aŭ malbonajn. Aliflanke, ili ankaŭ zorge evitis la rilatadon kun la mezaj insulanoj ordinare ĵaluzaj, kalumniemaj kaj maldelikataj. Iuj konsideris ilin timemaj, aliaj 
fieraj; sed ilian saĝan konduton akompanis tiel sindonemaj ĝentilaĵoj, precipe al la mizeruloj, ke ili, iom post 
iom, akiris respekton de la riĉuloj kaj konfidon de la neriĉuloj. 
Post la meso oni ofte petis ilin por ia bonservo. Aŭ 
malĝoja persono deziris konsilon, aŭ infano petis, ke ili 
venu al lia malsana patrino en najbara kvartalo. Ili ĉiam 
havis kun si kelkajn utilajn receptojn por la ordinaraj 
malsanoj de la insulanoj kaj al tio ili aldonis afablecon, 
kiu faras tiel valoraj la malgrandajn servojn. Ili precipe 
sukcesis forpeli la spiritajn ĉagrenojn, tiel neelporteblaj 
en soleco kaj en kripla korpo. Sinjorino de La Tour parolis tiel konfide pri Dio, ke la aŭskultanta malsanulo 
kredis, ke li ĉeestas. Virginio tre ofte revenis kun okuloj 
malsekaj de ploroj, sed ĉiam kun ĝoja koro, ĉar ŝi estis 
povinta fari bonon; ŝi preparis antaŭe la sanigilojn necesajn por la malsanuloj kaj prezentis ilin kun nedirebla 
afableco. Post tiuj homamaj vizitoj ili kelkfoje iris tra la 
valo de la Longa monto ĝis mia hejmo, kie mi atendis ilin 
por tagmanĝi sur la rando de apuda rivereto. En tiuj 
okazoj mi provizis kelkajn botelojn da malnova vino, 
por pliigi niajn hindajn manĝojn per tiuj dolĉaj kaj karaj produktaĵoj el Eŭropo. Alifoje ni kunvenis ĉe la marbordo, ĉe la enfluejo de kelkaj aliaj malgrandaj riveroj,
kiuj estas tie nur grandaj riveretoj. Ni alportis el la loĝ- 
ejo vegetajn provizaĵojn kaj ni plie havis la multegajn 
marproduktojn. El la bordoj ni kaptis platfiŝojn, polipojn, ruĝfiŝojn, palinurojn, markankretojn, krabojn, 
marerinacojn, ostrojn kaj ĉiuspecajn konkojn. La plej 
teruraj lokoj ofte liveris la plej trankvilajn plezurojn. 
Kelkfoje, sidante sur ŝtonego ĉe ombro de velurarbo, ni 
vidis mezmarajn ondegojn frakasiĝantaj sub niaj piedoj 
kun terurega bruego. Paŭlo, kiu cetere naĝis kvazaŭ fiŝo, 
kelkfoje antaŭeniĝis sur la rifojn, renkonte al ondegoj; 
kaj kiam ili alproksimiĝis, li fornaĝis al la bordo antaŭ 
iliaj ŝaŭmaj, muĝantaj rulondoj, kiuj lin persekutis ĝis la 
sablobordo. Vidante tion Virginio kriegis kaj diris, ke tiuj 
ludoj ŝin terurigas. 
Niajn manĝojn sekvis kantoj kaj dancoj de la gejunuloj. Virginio kantis pri la feliĉo de la kampa vivado kaj 
pri la malfeliĉo de la maristoj, kiujn avareco instigas veturi sur furioza elemento plivole ol kulturi la teron, kiu 
tiel sendanĝere liveras tiel multajn bonaĵojn. Kelkfoje, 
laŭ la negra maniero, ŝi faris kun Paŭlo pantomimon. 
Pantomimo estas la unua homa lingvo: ĝin konas ĉiuj 
nacioj; ĝi estas tiel natura, tiel esprimema, ke la blankuloj konis ĝin, kiam ili vidis la negridojn ekzerciĝantajn. 
Virginio, rememorante el la legaĵoj de sia patrino la plej 
tuŝantajn rakontojn, naive reproduktis iliajn ĉefajn okazintaĵojn. Jen, je la tamtamo de Domingo, ŝi montriĝis
sur la herbejo portante kruĉon sur la kapo; ŝi timeme 
antaŭeniris al la najbara fonto por ĉerpi akvon. Domingo kaj Mario, prezentantaj la paŝtistojn de Mediano, 
malhelpis, ke ŝi antaŭenpaŝu kaj ŝajnis ŝin forpeli. Paŭlo 
alkuris por helpo, venkis la paŝtistojn, plenigis la kruĉon 
de Virginio  kaj metante ĝin sur ŝian kapon, li samtempe ornamis ŝin per ruĝa vinkoflora krono, kiu plividigis 
la blankecon de ŝia vizaĝo. Tiam, partoprenante al iliaj 
ludoj, mi prezentis Raguelon kaj mi donis al Paŭlo mian 
filinon Seforon kiel edzinon. 
Alifoje ŝi prezentis la malfeliĉan Ruton, kiu reiras, vidvino kaj malriĉa, en sian landon, kie ŝi troviĝas preskaŭ 
fremda post tiel longa foresto. Domingo kaj Mario imitis la rikoltistojn. Virginio ŝajnis postkolekti ĉi tie kaj tie 
kelkajn grenspikojn. Paŭlo, imitante patriarkan gravecon, demandis ŝin: tremante ŝi respondis liajn demandojn. Baldaŭ, kortuŝita de kompato, li regalis la senkulpan malfeliĉulinon; li plenigis la antaŭtukon de Virginio 
per ĉiuspecaj provizaĵoj kaj kondukis ŝin al ni, kvazaŭ 
antaŭ la urbaj maljunuloj, deklarante, ke li edziĝos kun 
ŝi, malgraŭ ŝia malriĉeco. Je tiu vido sinjorino de La Tour 
rememoris pri sia propra forlasiĝo de ŝiaj parencoj, pri 
vidviniĝo, la bonakcepto de Margarito, nun sekvata de 
la espero pri feliĉa edziĝo inter iliaj gefiloj kaj ŝi ne povis deteni siajn plorojn; kaj je tiu konfuza rememoro pri
feliĉo kaj malfeliĉo, ni ĉiuj verŝis larmojn de doloro kaj 
ĝojo. 
Tiuj dramoj estis tiel vere prezentataj, ke oni kredis 
esti en la siriaj aŭ palestinaj kampoj. La ornamaĵoj, iluminoj kaj orkestroj taŭgaj por tiu vidaĵo, ne mankis. La 
scenejo estis ordinare vojkruciĝo de arbaro, kies malfermaĵoj formis ĉirkaŭ ni multajn foliarajn arkaĵojn. Ni estis, en la centro, ŝirmataj kontraŭ la varmeco dum la tuta 
tago; sed kiam la suno subiris ĉe la horizonto, ĝiaj radioj, 
rompitaj de la arbotrunkoj, disiĝis tra la ombroj de la 
arbaro en longaj lumaj faskoj, kiuj plej majeste elrigardis. Kelkfoje ĝia plena disko aperis ĉe la fino de aleo kaj 
faris ĝin lumbrilega. La foliaro de la arboj, sube lumigataj de ĝiaj safrankoloraj radioj, brilis kvazaŭ topazo kaj 
smeraldo; iliaj muskotegitaj kaj brunaj trunkoj ŝajnis 
fariĝi kolonoj el antikva bronzo; kaj la birdoj, jam silente 
foririntaj sub la malhelan foliaron por pasigi la nokton, 
mirantaj pro la revido de dua tagiĝo, ĉiuj kune salutis la 
lumastron per miloj da kantoj. 
Tre ofte la nokto nin surprizis en tiuj kampaj festoj; 
sed la aera pureco kaj la klimata dolĉeco ebligis al ni 
dormi sub branĉa rifuĝejo, meze de la arbaroj, sen ia ajn 
timo pri ŝtelistoj. La morgaŭan tagon, ĉiu reiris en sian 
dometon kaj retrovis ĝin en sama stato, kiel li ĝin lasis. 
La konfido kaj la simpleco en tiu insulo tiam senkomerca estis tiel grandaj, ke oni ne ŝlosis la pordojn de multaj domoj kaj seruro estis kuriozaĵo por multaj kreoloj. 
Sed en la jaro ekzistis por Paŭlo kaj Virginio grandfestaj tagoj: tio estis la datrevenoj de iliaj patrinoj. La 
antaŭan tagon, Virginio ne forgesis knedi kaj baki kukojn el tritika faruno, kaj ŝi sendis ilin al malriĉaj blankaj familioj, naskitaj en la insulo; ĉi tiuj neniam manĝis 
eŭropan panon kaj sen helpo de la negroj, ili estis devigataj sin nutri je manihoto meze de la arbaroj; kaj por 
elporti la malriĉecon, ili havis nek la malspritecon, kiu 
akompanas sklavecon, nek la kuraĝon, kiu venas de 
bonedukiteco. Tiuj kukoj estis la solaj donacoj, kiujn 
povis fari Virginio el la superfluo de la loĝejo; sed ŝi aldonis al tio afablecon, kiu faris ilin grandvaloraj. Unue 
Paŭlo mem devis porti ilin al tiuj familioj kaj ĉi tiuj, ricevante ilin, promesis veni la morgaŭan tagon al sinjorino 
de La Tour kaj Margarito. Oni tiam vidis patrinon alvenanta kun du aŭ tri mizeraj, flavaj, malgrasaj filinoj, tiel 
timemaj, ke ili ne kuraĝis levi la okulojn. Virginio baldaŭ 
malĝenis ilin; ŝi servis refreŝigajn trinkaĵojn, kies bonguston ŝi pliigis per ia specialaĵo kiu, laŭ ŝia opinio, faris ilin pli allogaj: tiun likvoron preparis Margarito; ĉi 
tiun alian ŝia patrino; tiun frukton ŝia frato mem kaptis 
sur arbo; ŝi admonis Paŭlon ilin dancigi; ŝi ne forlasis 
ilin, antaŭ ol ili estis kontentaj kaj ĝojaj: ŝi volis, ke ili 
estu ĝojaj pro ŝia familia ĝojo. "Oni feliĉiĝas, ŝi diris, nur
sin okupante pri la feliĉigo de aliaj." Kiam ili foriris, ŝi 
admonis, ke ili forportu ĉion plezurigan kaj ŝi akceptigis siajn donacojn, pretekstante ilian novecon aŭ strangecon. Se ŝi rimarkis, ke iliaj vestoj estas disŝiritaj, ŝi elektis, kun la konsento de sia patrino, kelkajn el siaj kaj komisiis al Paŭlo, ke li kaŝe metu ilin antaŭ la pordon de 
iliaj dometoj; ŝi tiel bonfaris laŭ la ekzemplo de Dio: kaŝ- 
ante la bonfarintinon, montrante la bonfaraĵon. 
Vi eŭropanoj, kies spirito pleniĝas jam en la infaneco 
per tiom da kontraŭfeliĉaj antaŭjuĝoj, vi ne povas kompreni, ke la naturo povas havigi tiom da klereco kaj tiom 
da plezuroj. Via animo, enfermita en malgranda nombro 
de homaj scioj, baldaŭ atingas la finon de la artefaritaj 
ĝuadoj: sed la naturo kaj la koro estas neelĉerpeblaj. 
Paŭlo kaj Virginio havis nek horloĝojn, nek almanakojn, nek librojn de kronologio, historio aŭ filozofio. La 
periodojn de la vivo ili kalkulis laŭ la naturo. Ili konis la 
horojn de la tago laŭ la ombro de la arboj; la sezonojn 
laŭ la tempo de la floroj aŭ de la fruktoj; la jarojn laŭ la 
nombro de la rikoltoj. Tiaj dolĉaj komparoj ĉarmis iliajn 
interparolojn: "Jen tempo de tagmanĝo," diris Virginio 
al la familio, "la ombro estas ĉe la malsupro de la bananarboj;" aŭ: "La nokto proksimiĝas, la tamarindarboj fermas siajn foliojn." - "Kiam vi venos nin viziti?" demandis kelkaj najbaraj amikinoj. - "Je la sukerkanoj," respondis Virginio." - "Via vizito estos al ni des pli dol-
ĉa kaj agrabla," aldonis la junulinoj. Kiam oni demandis 
pri ŝia aĝo aŭ tiu de Paŭlo: "Frato mia," ŝi diris, "havas 
la aĝon de la granda kokosarbo apud la fonto. Kaj mi 
estas samaĝa kiel la pli malgranda. La mangarboj liveris 
siajn fruktojn dek du fojojn kaj la oranĝarboj siajn florojn dudek kvar fojojn, de mia naskiĝo." Ilia vivo ŝajnis 
ligita kun la arboj, kiel tiu de faŭnoj kaj de driadoj. Alian 
historian epokon ili ne konis ol la vivo de siaj patrinoj; 
alian kronologion ol tiu de la fruktokampoj; alian filozofion ol la bonfarado al ĉiuj kaj la rezignigo al la Dia 
volo. 
Cetere, kial bezonus tiuj gejunuloj riĉecon aŭ klerecon, kiel ni? La bezonoj kaj la malklereco ankoraŭ pliigis ilian feliĉon. Ili lernis unu de la alia ĉiutage helpon aŭ 
scion: jes scion; kaj eĉ, kvankam ĝi okaze estus estinta 
erara, la purulo ne konas danĝeran eraron. Tiel kreskis 
tiuj infanoj de la naturo. Neniu timo sulkigis iliajn fruntojn; neniu trouzo putrigis ilian sangon; neniu malfeli- 
ĉa pasio senpravigis ilian koron: amo, senkulpeco, pieco ĉiutage pliigis ilian animan belecon en neesprimeblaj 
graciaĵoj en trajtoj, sinteno kaj movoj. En la komenco de 
la vivo, ili havis kvazaŭ matenan freŝecon; tiel same, en 
la Edena ĝardeno, aperis niaj unuaj prapatroj kiam, elirinte el la Dia mano, ili vidis unu la alian, alproksimiĝis 
kaj interparolis, unue kvazaŭ frato kaj fratino. Virginio,
dolĉa, modesta, konfida, kiel Evo; kaj Paŭlo, simila al 
Adamo, havanta viran talion kun infana simpleco. 
Kelkfoje, sola kun ŝi (ĉi tion li milfoje rakontis al mi), 
li diris, post la fino de siaj laboroj: "Kiam mi estas laca, 
min senlacigas via apero. Kiam de la montosupro mi vidas vin en la fundo de tiu valo, vi ŝajnas al mi kvazaŭ 
rozburĝono. Kiam vi marŝas al la domo de niaj patrinoj, 
perdriko kuranta post siaj idoj havas malpli belan talion, malpli gracian iron. Kvankam tra la arboj vi ne estas 
plu videbla, mi ne bezonas vin vidi por vin retrovi; kvazaŭ neesprimebla io el vi restas por mi en la aero, tra kiu 
vi pasis, sur la herbo, kie vi sidis. Kiam mi proksimiĝas 
al vi, ĉiujn miajn sentojn vi ravas. La ĉiela bluo estas 
malpli bela ol viaj bluaj okuloj; la bengalfringa kanto 
malpli dolĉa ol la sono de via voĉo. Se mi nur per mia 
fingro tuŝetas vin, mia tuta korpo tremas de plezuro. 
Rememoru pri la tago, en kiu ni pasis sur la rulemaj ŝtonoj de la rivero Trimama. Alvenante sur ĝian bordon, mi 
estis jam tre laca; sed kiam vin mi prenis sur mian dorson, ŝajnis al mi, ke mi havas birdflugilojn. Diru, per kia 
ĉarmo vi povis min tiel ravi? Per via spirito? Sed niaj patrinoj havas tion pli ol ni ambaŭ. Per viaj karesoj? Sed ili 
kisas min pli ofte ol vi. Mi kredas, ke per via boneco. Mi 
neniam forgesos, ke vi nudpiede marŝis ĝis la Nigra rivero por peti pardonon por mizera forkurinta sklavino. 
Prenu, kara mia, prenu ĉi tiun citronfloran branĉon, alportitan de mi el la arbaro; vi ĝin metos, dum la nokto, 
apud via lito. Manĝu ĉi tiun ĉi mielan ĉelaron: por vi mi 
ĝin prenis el supro de ŝtonego. Sed, antaŭe, ripozu sur 
mia brusto kaj mi mallaciĝos." 
Virginio respondis: "Ho, frato! La matenaj sunradioj 
super tiuj ŝtonegoj malpli ĝojigas min ol via apudesto. 
Mi tre amas mian patrinon, mi tre amas vian; sed ilin mi 
ankoraŭ pli multe amas, kiam ili vin nomas ' filo mia' . 
Iliaj karesoj al vi pli tuŝas ol tiuj, kiujn mi ricevas de ili. 
Vi demandas, kial vi amas min; sed ĉio kune edukita sin 
amas reciproke. Vidu niajn birdojn edukitajn en la samaj 
nestoj, ili amas unu la alian, kiel ni; ili ĉiam kune estas 
kiel ni. Aŭskultu, kiel ili sin reciproke vokas kaj respondas de arbo al arbo: same, kiam la eĥo aŭdigas al mi la 
ariojn, kiujn vi ludas per fluto, sur la monto, mi rekantas iliajn versaĵojn ĉe la fundo de tiu ĉi valo. Kara vi estas al mi, precipe de la tago, kiam por mi vi volis batiĝi 
kun la mastro de la sklavino. De tiu tempo multfoje mi 
pensis: Ha! mia frato havas bonan koron; sen li, mi estus 
mortinta de teruro. Mi ĉiutage preĝas al Dio por mia 
patrino, por la via, por vi, por niaj malriĉaj geservistoj; 
sed kiam mi elparolas vian nomon, ŝajnas, ke pliiĝas mia 
pieco. Mi tiel insiste petas al Dio, ke nenio malfeliĉa 
okazu al vi! Kial vi iras tiel malproksimen, tiel alten, por 
serĉi por mi fruktojn kaj florojn? Ĉu ni ne havas sufiĉe 
da ili en la ĝardeno! Kiel laca vi estas! Vi tute ŝvitas." Kaj
per sia blanka tuketo, ŝi viŝis lian frunton kaj vangojn kaj 
faris al li kelkajn kisojn. 
Sed, de kelka tempo, Virginio sentis, ke nekonata malsano agitas ŝin: ŝiaj belaj okuloj ĉirkaŭnigriĝas; ŝia vizaĝa 
koloro flaviĝas; plena konsumiĝo premas ŝian korpon. 
Sereneco ne vidiĝas plu sur ŝia frunto, nek rideto sur la 
lipoj. Subite ŝi montriĝis sen ĝojo kaj malgaja sen ĉagreno, forkuris de siaj simplaj ludoj, siaj dolĉaj laboroj kaj 
la kunesto kun sia amata familio; ŝi vagis ĉi tie kaj tie en 
la plej izolitaj lokoj de la loĝejo, ĉie serĉanta ripozon, 
nenie ĝin trovante. Kelkfoje, vidante Paŭlon, ŝi iris al li 
petolante; kaj alirante, ŝi subite embarasiĝis; ŝiaj palaj 
vangoj ruĝigis kaj ŝiaj okuloj ne kuraĝis plu rigardi liajn. 
Paŭlo diris: "Verdaĵo kovras ĉi tiujn ŝtonegojn, niaj birdoj kantas, kiam ili vin vidas; ĉio ĉirkaŭ vi estas gaja; vi 
sola estas malgaja." Kaj li provis refortigi ŝin per siaj 
kisoj; ŝi deturnis la kapon kaj, tremante, forkuris al sia 
patrino. La malfeliĉulino sentis, ke ŝin konfuzas la karesoj de ŝia frato. Paŭlo nenion komprenis pri tiel novaj kaj 
tiel strangaj kapricoj. 
Malfeliĉo neniam sola okazas. 
Unu el tiuj someroj, kiuj de tempo al tempo ruinigas 
la intertropikajn landojn, okazis. Tio estis ĉirkaŭ la fino 
de decembro, kiam la suno je Kaprikorno dum tri semajnoj varmigas Ile-de-France per siaj vertikalaj radioj. La 
sudorienta vento, kiu tie regas preskaŭ dum la tuta jaro,
ne blovis plu. Longaj polvturniĝoj altiĝis super la vojoj 
kaj restis pendantaj en la aero. La tero ĉiaflanke fendi- 
ĝis; la herbo estis brulita; varmaj haladzoj eliĝis el la 
flanko de la montoj kaj la plimulto de la riveretoj estis 
sekiĝintaj. Neniu nubo venis el la maro. Nur dum la tago 
duonruĝaj vaporoj altiĝis super la ebenaĵoj kaj je sunsubiro ŝajnis kiel flamoj de ia dombrulo. Eĉ la nokto neniel malvarmigis la bakejecan atmosferon. La lunglobo 
leviĝis tute ruĝa ĉe la nebulega horizonto, supermezure granda. La brutaroj, duonfalintaj sur la flankoj de la 
montetoj, la kolo streĉita al la ĉielo, enspirante aeron, 
resonigis en la valoj malgajan blekadon. Eĉ la Kafro kondukanta ilin kusiĝis teren por tie trovi freŝecon; sed ĉie 
la tero estis varmega kaj la sufoka aero resonis la zumadon de la insektoj, kiuj provis sensoifiĝi en homa kaj besta sango. 
En unu el tiuj flamaj noktoj Virginio sentis, ke pliiĝas 
ĉiuj antaŭsignoj de ŝia malsano: ŝi leviĝis, sidiĝis, rekuŝi- 
ĝis, neniel trovante dormon aŭ ripozon. Je la lunbrilo ŝi 
ekiras al sia fonto; ŝi vidas la fonton, kiu, malgraŭ la sekeco, ankoraŭ fluigis kvazaŭ arĝentajn fadenetojn sur la 
brunaj flankoj de la ŝtonego; ŝi sin subakvigas en la kavo. 
Unue la malvarmetaĵo revigligas ŝiajn sentojn kaj multegaj agrablaj rememoroj prezentiĝas antaŭ ŝia spirito; 
ŝi rememoras ke, dum ŝia infaneco, ŝia patrino kaj Margarito sin amuzis banante ŝin kun Paŭlo en tiu sama
loko; ke poste Paŭlo, rezervinte por ŝi tiun banejon, plikavigis la fluejon, kovris la fundon per sablo kaj semis 
sur la bordoj aromajn herbojn. En la akvo, sur siaj nudaj brakoj kaj sia brusto, ŝi ekvidas la rebrilojn de la du 
palmoj plantitaj okaze de la naskiĝo de ŝia frato kaj de 
ŝi mem: ili interplektas super ŝia kapo siajn verdajn 
branĉojn kaj junajn kokosnuksojn; ŝi pensas pri la amikeco de Paŭlo, pli dolĉa ol la odoroj, pli pura ol la fontakvo, pli forta ol la kunigitaj palmoj, kaj ŝi sopiras, ŝi 
revas pri la nokto, pri la soleco; kaj flama pasio premas 
sin. Subite ŝi eliras, terurigita, el tiuj danĝeraj ombroj, el 
tiu akvo pli brulema ol la varmega suno; ŝi kuras al sia 
patrino por serĉi subtenon kontraŭ si mem. Kelkfoje, 
volante rakonti al ŝi siajn ĉagrenojn, ŝi premis ŝiajn manojn en siajn, kelkfoje ŝi estis tuj elparolonta la nomon 
de Paŭlo, sed ŝia premegata koro konfuzis ŝian langon; 
kaj metante sian kapon sur la patrinan bruston, ŝi povis 
nur plori. 
Sinjorino de la Tour ja bone suspektis la kaŭzon de la 
malsano de ŝia filino, sed ŝi mem ne kuraĝis ekparoli al 
ŝi pri tio. "Filino mia," ŝi diris, "turnu vin al Dio, kiu disponas, laŭ volo, sanon kaj vivon. Li hodiaŭ elprovas vin, 
por morgaŭ vin rekompenci. Pripensu, ke ni estas sur la 
tero nur por esti virtaj." 
Jen, tiu vetera varmego altigis el la oceano vaporojn, 
kiuj kovris la insulon, kvazaŭ vasta sunombrelo. La
montosuproj amasigis ilin ĉirkaŭ sin kaj longaj fajraj fulmoj eliĝis de tempo al tempo el iliaj nebulkovritaj pintoj. Baldaŭ timigaj tondroj resonis en la arbaroj, sur la 
ebenaĵoj kaj en la valetoj: teruraj pluvoj, similaj al riverfaloj, falis de la ĉielo; ŝaŭmaj torentoj sin ĵetegis laŭlonge 
de la flankoj de tiu monto; la fundo de tiu ĉi enfermaĵo 
fariĝis kvazaŭ maro; la plataĵo, kie situas la kabanoj, fari- 
ĝis insuleto; kaj la enirejo al tiu valeto fariĝis kluzo, de 
kie eliĝis, intermiksite kun brueganta akvo, tero, arboj 
kaj ŝtonegoj. 
La tuta tremanta familio preĝis al Dio en la dometo de 
sinjorino de La Tour, kies tegmento terure krakis pro la 
penado de la vento. Kvankam la pordo kaj la fenestraj 
kovriloj estas fermitaj, ĉiuj objektoj distingiĝis tra la 
kunligiloj de la ĉarpentaĵo, tiel rapidaj kaj oftaj estis la 
fulmoj. Paŭlo, netimigebla, sekvata de Domingo, iris de 
unu dometo en la alian, malgraŭ la furioza ventego, ĉi 
tie firmigis muron per apogilo, kaj tie enŝovis foston; li 
reeniris por konsoli la familion, esperigante pri baldaŭa 
reveno de bela vetero. Efektive, en la vespero la pluvo 
ĉesis; la sudokcidenta kutima vento reblovis kiel ordinare, kaj la subiranta suno aperis ĉe la horizonto. 
Revidi sian ripozejon estis la unua deziro de Virginio. 
Paŭlo timeme alproksimiĝis al ŝi kaj prezentis sian brakon por sin helpi. Ridetante, ŝi akceptis kaj ili kune eliris el la dometo. La aero estis freŝa kaj sonora. Blankaj
fumoj montriĝis sur la flankoj de la monto, ĉi tie kaj tie 
strekitaj de ŝaŭmo de la ĉiaflanke sekiĝantaj torentoj. La 
ĝardeno estis tute renversita je teruraj kavaĵoj; plej multaj fruktarboj estis elradikigitaj; grandaj sablamasoj kovris la herbejlimojn kaj plenigis la banejon de Virginio. 
Tamen la du kokosarboj ankoraŭ staris tute verdaj; sed 
en la ĉirkaŭaĵo ne estis plu herbejo, nek laŭbo, nek birdo, escepte de kelkaj bengalfringoj, kiuj sur pinto de najbaraj ŝtonegoj ploris per plendaj kantoj la perdon de siaj 
idoj. 
Vidante tiun ruinegaĵon, Virginio diris al Paŭlo: "Vi 
alportis tien ĉi birdojn; ilin mortigis la ventego. Vi plantis tiun ĝardenon, ĝi estas detruita. Sur la tero ĉio pereas; nur la ĉielo ne ŝanĝiĝas." 
Paŭlo respondis: "Mi povu doni al vi ion el la ĉielo! 
sed mi nenion posedas, eĉ sur la tero." 
Virginio diris ruĝiĝante: "Vi posedas la portreton de 
sankta Paŭlo." 
Apenaŭ ŝi parolis pri tio, li kuris al la dometo de sia 
patrino por ĝin serĉi. Tiu portreto estis miniaturo prezentanta la ermiton Paŭlon: Margarito ĝin respektegis: 
ŝi longe portis ĝin pendanta ĉirkaŭ sia kolo, dum ŝi estis 
fraŭlino; poste, iĝinte patrino, ŝi metis ĝin ĉirkaŭ la kolo 
de sia ido. Eĉ okazis, ke dum sia gravediĝo, forlasita de 
ĉiuj, ŝi tiel admiris la figuron de la feliĉega dezertulo, ke 
ŝia filo iom similis lin; tio decidis ŝin doni al li la nomon
de la sanktulo, kiu pasigis sian vivon for de la homoj, 
kiuj ŝin mem trompis kaj forlasis. 
Virginio, ricevante de Paŭlo tiun portreton, diris kortuŝe: "Frato mia, dum mi vivos, ĝi neniam estos forprenata de mi kaj neniam mi forgesos, ke vi donis al mi vian 
solan posedaĵon en la mondo." 
Aŭdante tiun amikan parolon, tiun neesperitan revenon al senĝeneco kaj amemo, Paŭlo volis ŝin kisi; sed tuj, 
vigla kiel birdo, ŝi forkuris, lasante lin mireganta, neniel 
komprenanta tiel eksterordinaran konduton. 
Dume Margarito diris al sinjorino de La Tour: "Kial ni 
ne geedziĝu niajn gefilojn? Ili havas unu por la alia egan 
pasion, kiun mia filo ne ankoraŭ konscias. Kiam la naturo lin tuŝos, vane ni gardos ilin, ĉio estos timinda." 
Sinjorino de La Tour respondis: "Ili estas tro junaj kaj 
tro malriĉaj. Kia ĉagreno al ni, se Virginio naskus idojn 
mizerajn, kiujn ŝi eble ne povus nutri! Via negro Domingo ja estas lacega; Mario estas kripla. Mi mem, kara 
amikino, de dek kvin jaroj sentas, ke mi tre malfortiĝis. 
Oni rapide maljuniĝas en varmaj landoj, kaj ankoraŭ pli 
rapide en ĉagrenado. Paŭlo estas nia sola espero. Ni 
atendu, ke la tempo estu forminta lian temperamenton 
kaj ke li povu nin subteni per sia laborado. Nun, vi scias, 
ni havas nur la ĉiutagan necesaĵon. Sed, veturigante 
Paŭlon al Hindujo dum kelka tempo, komercado liverus 
al li sumon necesan por aĉeti sklavon; kaj kiam li revenos, li edziĝos kun Virginio, ĉar mi kredas, ke neniu povas fari mian Virginion pli feliĉa ol via filo Paŭlo. Ni 
parolos pri tio al nia najbaro." 
Efektive, tiuj sinjorinoj konsiliĝis kun mi kaj mi same 
opiniis kiel ili. 
"La Hindaj maroj estas belaj," mi diris. "Elektante favoran sezonon por veturi Hindujon, oni bezonas pleje 
sessemajnan vojaĝon kaj tiom same por la reveno. En 
mia kvartalo ni aranĝos komercaĵaron por Paŭlo, ĉar mi 
havas najbarojn, kiuj lin tre amas. Eĉ se ni donos al li nur 
krudan kotonon, kiun ni ne uzas pro manko da senŝeligiloj, ebonlignon, tiel oftan ĉi tie, ke oni ĝin uzas por 
hejtado, kaj kelkajn rezinojn, kiuj perdiĝas en niaj arbaroj: ĉio ĉi sufiĉe bone vendiĝas en Hindujo kaj estas al ni 
tute senutila tie ĉi." 
Mi prenis sur min la zorgon peti de sinjoro de La 
Bourdonnais permeson enŝipiĝi por tiu vojaĝo; kaj, antaŭ ĉio, mi volis pri tio sciigi Paŭlon. Sed kiel mi miregis, kiam tiu junulo diris al mi kun saĝo tre supera al sia 
juna aĝo: "Kial vi volas, ke mi forlasu mian familion por 
ia nekonata projekto de riĉiĝo? Ĉu en la mondo ekzistas 
komerco pli profita ol kulturado de kampo, kiu kelkfoje 
redonas kvindek kaj cent por unu? Se ni volas komerci, 
ĉu ni ne povas tion fari, portante nian superfluon de ĉi 
tie al la urbo, ne bezonante, ke mi kuru tra Hindujo? 
Niaj patrinoj diras, ke Domingo estas maljuna kaj lacega; sed mi estas juna kaj ĉiutage plifortiĝas. Dum mia 
foresto povus okazi ia malfeliĉo, precipe al Virginio, kiu 
jam estas malsaneta. Ho ne, ne, mi ne povos decidi ilin 
forlasi." 
Lia respondo ĵetis min en grandan embarason; ĉar 
sinjorino de La Tour ne kaŝis al mi la farton de Virginio 
kaj ŝian deziron atingi profiton de kelkaj jaroj, disigante tiujn gejunulojn. Tiujn kaŭzojn mi ne kuraĝis eĉ suspektigi al Paŭlo. 
Dume ŝipo alveturinta el Francujo, alportis al sinjorino de La Tour leteron de ŝia onklino. La timo pri morto, sen kiu netuŝeblaj koroj neniam estus sentemaj, ŝin 
premis; ŝi ĵus suferis gravan malsanon longiĝintan kaj ne 
elkuraceblan pro ŝia maljuneco. Al sia nevino ŝi sciigis, 
ke ŝi veturu Francujon, aŭ, se ŝia farto malhelpus fari tiel 
longan vojaĝon, ŝi sendu Virginion, al kiu ŝi rezervos 
bonan edukon, edziĝon kun kortegulo kaj donacon de 
ĉiuj siaj bienoj; ŝi efektivigos siajn promesojn, ŝi diris, 
nur se ŝiaj ordonoj estos obeitaj. 
Apenaŭ tiu letero estis legita en la familio, ĉiuj malgajegiĝis. Domingo kaj Mario ekploris. Paŭlo, senmova 
de miro, ŝajnis preta ekkoleri. Virginio, insiste rigardante 
al sia patrino, ne kuraĝis eldiri unu vorton. "Ĉu vi povus 
nin forlasi nuntempe?" diris Margarito al sinjorino de 
Tour.
"Ne, amikino mia; ne, infanoj miaj," respondis sinjorino de La Tour, "mi ne forlasos vin. Mi vivis kun vi kaj 
kun vi mi volas morti. Feliĉon mi konis nur per via amikeco. Se mia farto estas malbona, aliaj ĉagrenoj estas la 
kaŭzo de tio. Mi estis korvundita de la maldolĉeco de 
miaj parencoj kaj de la perdo de mia kara edzo. Sed de 
tiu tempo, mi konsoliĝis kaj feliĉiĝis kun vi, en ĉi tiuj mizeraj kabanoj, pli multe ol mi povis iam esperi el miaj 
familiaj riĉaĵoj en mia patrujo." 
Aŭdante tiun parolon, ĉiuj verŝis larmojn de ĝojo. 
Paŭlo, premante sinjorinon de La Tour en siaj brakoj, 
diris al ŝi: "Mi ankaŭ ne forlasos vin; mi ne veturos Hindujon. Ni ĉiuj laboros por vi, kara patrineto; nenio iam 
mankos al vi kun ni." 
Sed el la tuta societo, Virginio estis plej ĝoja, kvankam 
ŝi tion ne montris. Dum la fino de la tago, ŝi ŝajnis dolĉe 
gaja kaj la reveno de ŝia trankvileco plej grandigis la ĝeneralan kontentecon. 
La morgaŭan tagon je sunleviĝo, kiam ili ĵus kune pre- 
ĝis laŭ kutimo antaŭ la matenmanĝo, Domingo sciigis 
ilin, ke rajdanta sinjoro sekvata de du sklavoj venas al la 
loĝejo. Tio estis sinjoro de La Bourdonnais. Li eniris la 
dometon, en kiu la tuta familio sidis ĉirkaŭ la tablo. Laŭ 
la tiea kutimo, Virginio ĵus servis kafon kaj rizon akve 
kuiritan. Al tio ŝi aldonis varmajn patatojn kaj freŝajn 
bananojn. La tuta teleraro konsistis el duonaj botelnuksoj kaj la tolaĵaro estis nur folioj de bananarbo. La insulestro miris pro la malriĉeco de tiu dometo. Poste, alparolante sinjorinon de La Tour, li diris, ke la ĝeneralaj 
aferoj kelkfoje malhelpas, ke li pensu pri la privatuloj, 
sed ke ŝi havas multajn rajtojn kontraŭ li. "Vi havas," li 
aldonis, "sinjorino, en Parizo nobelan kaj tre riĉan onklinon, kiu konservas por vi siajn riĉaĵojn kaj atendas 
vin." 
Sinjorino de La Tour respondis, ke ŝia malbona farto 
ne ebligas al ŝi fari tiel longan vojaĝon. 
"Almenaŭ," diris sinjoro de LaBourdonnais, "vi ne povus senigi vian filinon je tiel granda heredaĵo sen maljusteco. Mi ne kaŝas al vi, ke via onklino petis la aŭtoritaton, ke oni venigu ŝin al ŝi. La oficistoj pri tio skribis, ke 
mi uzu mian potencon, se necese; sed ĉar mi ĝin uzas 
nur por feliĉigi la kolonianojn, mi esperas de via propra 
bonvolo kelkjaran oferon, de kiu dependas la establiĝo 
de via filino kaj la bonstato de via tuta vivo. Kial oni 
venas en tiun insulon? Ĉu ne por riĉiĝi? Ĉu ne estas pli 
agrable trovi la riĉecon en sia patrujo?" 
Dirante tiujn vortojn, li metis sur la tablon dikan 
sakon da piastroj, portitan de unu el liaj negroj. "Jen," li 
kromdiris, "la preparaĵoj de via onklino por la vojaĝo de 
via filino." 
Fine li afable riproĉis sinjorinon de La Tour, ke ŝi ne 
turnis sin al li, kiam ŝi bezonis ion kaj li tamen laŭdis ŝin
pro ŝia nobla kuraĝo. Paŭlo tuj ekparolis kaj diris al la 
insulestro: "Sinjoro, mia patrino sin turnis al vi kaj vi ŝin 
malbone akceptis." 
"Ĉu vi havas alian idon, sinjorino?" demandis sinjoro 
de La Bourdonnais sinjorinon de La Tour. 
"Ne, sinjoro," ŝi respondis, "tiu ĉi estas filo de mia 
amikino, sed li kaj Virginio estas komunaj inter ni kaj 
same karaj." 
"Junulo," diris la insulestro al Paŭlo, "kiam vi eksperimentos pri la societo, vi konos la malfeliĉon de la registoj; vi scios, kiel senpene oni povas ilin antaŭaverti; 
kiel facile ili donas al intrigemaj malvirtuloj, tion ŝuldatan al tro modestaj merituloj." 
Invitita de sinjorino de La Tour, sinjoro de La Bourdonnais sidiĝis ĉe la tablo apud ŝi. Li matenmanĝis laŭ 
kreola maniero, kafon miksitan kun akve kuirita rizo. Li 
estis ĉarmita de la ordo kaj pureco de la malgranda dometo, de la agordo de tiuj ambaŭ ĉarmaj familioj, eĉ de 
la fervoro de iliaj maljunaj geservistoj. "Estas tie ĉi," li 
diris, "nur lignaj mebloj; sed oni trovas ankaŭ kvietajn 
vizaĝojn kaj bonegajn korojn." Paŭlo, ĉarmita de la popolamo de la insulestro, diris: "Mi deziras esti via amiko, ĉar vi estas honesta homo." Sinjoro de La Bourdonnais plezure akceptis tiun insulanan amikaĵon. Li premis 
la manon de Paŭlo kaj certigis, ke li povos konfidi al li.
Post la manĝo li parolis aparte kun sinjorino de La 
Tour kaj diris, ke estos baldaŭa okazo por sendi ŝian filinon en Francujon sur tuj forveturonta ŝipo; ke li rekomendos ŝin al sia parencino kunvojaĝanta; ke ŝi ne rajtas forlasi tian grandegan riĉaĵon por kelkjara kontenti- 
ĝo. "Via onklino," li diris, "ne povos viveti pli ol du 
jarojn, ŝiaj amikoj sciigis min pri tio. Pripensu bone; riĉeco ne venas ĉiutage. Konsiliĝu kun vi mem; ĉiuj saĝuluj 
opinios kiel mi." 
Al li ŝi respondis, ke, ĉar ŝi ne deziras en la mondo 
alian feliĉon ol feliĉon de sia filino, ŝia forveturo en 
Francujon estas decidota laŭ ŝia plaĉo." 
Sinjorino de La Tour ne bedaŭris trovi okazon por disigi dum kelka tempo Virginion kaj Paŭlon, tiel preparante por la estonto ilian reciprokan feliĉon. Al sia filino 
ŝi do parolis aparte kaj diris: "Infano mia, niaj geservistoj 
estas maljunaj; Paŭlo estas tre juna, Margarito maljuni- 
ĝas; mi jam estas kripla: se mi mortus, kio okazus kun vi, 
malriĉa, meze de ĉi tiuj dezertaĵoj? Vi do restus sola; neniu povus tre helpi al vi; vi devus, por vivi, senĉese terkulturi kvazaŭ dungatino? Tia ideo al mi doloras." 
Virginio respondis: "Dio kondamnis nin laboradi. Vi 
instruis min, ke mi laboru kaj benu Lin ĉiutage; Li ĝis 
nun ne forlasis nin; Li ankaŭ ne forlasos nin. Lia Providenco aparte zorgas pri la malfeliĉuloj. Tiom da fojoj vi
tion diris al mi, patrino mia! Mi ne povus decidi vin forlasi." 
Sinjorino de La Tour, kortuŝita, aldonis: "Vin feliĉigi, 
kaj iam edzinigi kun Paŭlo, kiu ne estas via frato, jen mia 
sola projekto. Pripensu nun, ke lia riĉeco dependas de 
vi." 
Amanta junulino kredas, ke neniuj scias pri tio; ŝi 
metas sur la okulojn sian surkoran vualon; sed kiam ĝin 
sublevas amika mano, tiam foriĝas la sekretaj amoĉagrenoj kvazaŭ tra malfermita barilo, kaj la antaŭajn singardojn kaj misterojn anstataŭas dolĉaj konfidoj. Virginio, danka pro la novaj certigoj pri la boneco de sia patrino, rakontis siajn internajn batalojn, kiujn sole Dio 
vidis; ŝi diris, ke ŝi vidas helpon de la Providenco en la 
aprobo de amema patrino, kiu gvidos ŝin per siaj konsiloj; ke nun, kiam ŝi estas subtenata de ŝia helpo, ĉio admonas ŝin, ke ŝi restu apud sia patrino, sen timo por la 
estanto nek por la estonto. 
Vidante, ke ŝia konfidaĵo havas efikon kontraŭan al 
ŝia espero, sinjorino de La Tour diris: "Infano mia, mi ne 
volas vin perforti; konsiliĝu kviete kun vi mem; sed kaŝu 
al Paŭlo vian amon. Kiam koro de junulino kaptiĝis, ŝia 
amanto ne plu havas ion por peti de ŝi." 
En la vespero ŝi estis sola kun Virginio, kiam eniris 
altkreska homo, vestita de pastra blua vesto. Li estis 
ekleziulo, misiisto en la insulo kaj konfesprenanto de
sinjorino de La Tour kaj de Virginio. Li estis sendita de 
la insulestro: "Infanoj miaj," li diris, enirante, "estu laŭ- 
data Dio! Jen, vi estas riĉaj. Vi povos kontentigi vian 
bonan koron, bonfaradi al la malriĉuloj. Mi scias, kion 
diris al vi sinjoro de La Bourdonnais kaj kion vi respondis. Bona patrino, via malbona farto vin devigas resti ĉi 
tie; sed vi, juna fraŭlino, vi ne havas ian pretekston. Oni 
devas obei la Providencon, niajn maljunajn, eĉ maljustajn parencojn. Tio ne estas ofero, sed ordono de Dio. Li 
donis sin por ni; laŭ Lia ekzemplo, ni devas nin doni por 
la familia bono. Via vojaĝo Francujon feliĉe finiĝos; ĉu 
vi ne volas tien veturi, kara fraŭlino?" 
Virginio, mallevinte la okulojn, respondis tremante: 
"Se tia estas la ordono de Dio, mi obeos. Estu la volo de 
Dio!" ŝi diris, plorante. 
La misiisto foriris por raporti al la insulestro pri la 
sukceso de lia komisio. Tamen sinjorino de La Tour sendis al mi Domingon por peti, ke mi iru al ŝi, ĉar ŝi volas 
konsiliĝi kun mi pri la forveturo de Virginio. Mi tute ne 
opiniis, ke ŝi foriru. Mi konsideras kiel nepran principon 
de feliĉo, ke oni devas preferi la naturajn profitojn al 
riĉeco kaj ke ni ne serĉu malproksime tion, kion ni havas ĉe ni. Mi uzas tiun regulon por ĉio, senescepte. Sed 
kion povis miaj moderaj konsiloj kontraŭ iluzioj pri 
granda riĉeco kaj miaj naturaj argumentoj kontraŭ societaj antaŭjuĝoj kaj aŭtoritato, sankta por sinjorino de
La Tour? Tiu ĉi sinjorino do konsiliĝis kun mi nur por 
konveneco. Kaj ŝi ne ŝanceliĝis plu post la decido de ŝia 
konfesprenanto. Eĉ Margarito, kiu malgraŭ la profitoj 
espereblaj por ŝia filo sekve de la riĉigo de Virginio, forte 
kontraŭstaris al ŝia foriro, estis konsenta. 
Paŭlo, kiu ne sciis pri la decido, miris pri la sekretaj 
interparoloj de sinjorino de La Tour kun sia filino kaj 
maldolĉe malgajiĝis. "Oni ion komplotas kontraŭ mi, ĉar 
oni sin kaŝas de mi." 
Sed la famo pri la riĉiĝo de tiuj ŝtonanoj disvastiĝis en 
la insulo, kaj oni vidis ĉiuspecajn negocistojn tien alkurantajn. En tiuj mizeraj dometoj ili montris la plej riĉajn 
hindajn ŝtofojn: belegajn gondelurajn kotonaĵojn, paliakcitajn kaj mazulipatanajn tukojn, glatajn dakajn muslinojn, strekitajn, broditajn, travideblajn kvazaŭ taglumo, suratajn baftasojn tiel bele blankajn, ĉiukolorajn 
kaj plej maloftajn hindajn, katunojn kun nigra fundo kaj 
verdaj branĉetoj. Ili malvolvis belegaĵn ĉinajn silkoŝtofojn, "lampasojn" tratranĉitajn, damaskojn brilblankajn, 
aliajn herboverdajn, aliajn ruĝegajn; rozkolorajn taftojn, 
dikegajn atlasojn; pekinsilkojn dolĉajn kiel drapo, blankajn kaj flavajn nankinsilkojn, eĉ madagaskarajn antaŭ- 
tukojn. 
Sinjorino de La Tour volis, ke ŝia filino aĉetu ĉion, 
kion ŝi deziras; ŝi nur atentu la prezon kaj la kvaliton de 
la komercaĵoj, timante ke la negocistoj ŝin trompos. Virginio elektis ĉion agrablan por sia patrino, Margarito kaj 
ŝia filo. "Tio," ŝi diris, "taŭgas por mebloj, tio por la uzao 
de Mario kaj Domingo." Fine la sako da piastroj estis 
jam malplenigita kaj ŝi ne ankoraŭ estis pensinta pri siaj 
propraj bezonoj. Oni devis repreni ŝian porcion el la 
donacoj, kiujn ŝi faris al la societo. 
Paŭlo premata de doloro ĉe la vido de tiuj riĉaj donacoj, kiuj antaŭmontris la foriron de Virginio, venis al mi 
post kelkaj tagoj. Li diris al mi, premegate: "Mia fratino 
baldaŭ foriros; ŝi jam antaŭpretigis ĉion por la vojaĝo. 
Venu hejmen, mi vin petas. Uzu vian influon al la spirito 
de ŝia kaj de mia patrino por ŝin reteni." Mi cedis al la 
petegoj de Paŭlo, kvankam estante certa, ke miaj konsiloj estos senefikaj. 
Se Virginio, vestita per blua bengala tolo kun ruĝa 
tuko ĉirkaŭ la kapo, ŝajnis al mi ĉarma, tiu impreso 
ankoraŭ pliiĝis, kiam mi vidis ŝin ornamita laŭ la maniero de la ĉi tieaj sinjorinoj; ŝi estis vestita per blanka muslino kaj rozkolora tafta subŝtofo; ŝia gracia kaj alta talio 
aperis perfekta sub la korseto, kaj ŝiaj blondaj haroj, 
plektitaj en du harligoj, mirinde akordiĝis kun ŝia virga 
kapo; ŝiaj belaj bluaj okuloj estis melankoliaj kaj ŝia 
koro, agitata de batalata pasio, donis vivan koloron al la 
vizaĝo kaj kortuŝan tonon al la voĉo. La kontrasto mem 
de ŝia eleganta ornamaĵo, kiun ŝi ŝajnis konservi kontraŭvole, faris ŝian konsumiĝon pli kortuŝa. Neniu povis ŝin vidi, nek aŭdi, senkompate. La malĝojeco de Paŭ- 
lo pliiĝis pro tio. 
Margarito, malĝojigita de la stato de sia filo, diris al li 
aparte: "Kial nutri vanan esperon, kiu faras la malriĉecon ankoraŭ pli maldolĉa, filo mia? Jen venos la tempo 
por malkovri al vi la sekreton de via kaj mia vivo. Fraŭ- 
lino de La Tour, per sia patrino, estas parenca kun riĉa 
nobelino: vi estas nur filo de malriĉa kamparanino kaj, 
des pli malbone, vi estas bastardo." 
Tiu vorto bastardo tre mirigis Paŭlon, kiu neniam 
aŭdis ĝin; li demandis pri ĝia signifo sian patrinon, kiu 
respondis: "Vi ne havis laŭleĝan patron. Kiam mi estis 
fraŭlino, amo instigis min fari senprudentaĵon, kies frukto vi estas. Mia kulpo vin senigis de via patra familio kaj 
mia pento vin senigis de via patrina familio. Malfeliĉulo, mi estas via sola kunfamiliano en la mondo!" Kaj ŝi 
ekploris. 
Paŭlo, premante ŝin en siaj brakoj, diris: "Ho, patrino 
mia! Ĉar vi estas mia sola parencino en la mondo, mi vin 
amos pli multe. Sed kian sekreton vi ĵus malkovris al mi! 
Mi nun komprenas, kial fraŭlino de La Tour sin fortenas 
de mi de du monatoj kaj kial ŝi decidis nun forveturi. 
Ha! sendube ŝi malsatas min!" 
Tamen, je la horo de vespermanĝo, oni sidiĝis ĉirkaŭ 
la tablon, kie tiu el la manĝantoj, agitata de diversaj sentoj, malmulte manĝis kaj ne parolis. Virginio, la unua,
eliris kaj sidiĝis en la lokon, kie ni nun estas. Paŭlo baldaŭ sekvis ŝin kaj sidiĝis apude. Ambaŭ profunde silentis dum kelka tempo. Tio estis dum unu el tiuj ravaj noktoj, tiel oftaj en la tropikoj, kaj kies belecon ne reproduktus la plej lerta pentristo. La luno, ĉirkaŭata de nuboj, 
iom post iom forigataj de siaj radioj, aperis meze de la 
ĉielo; ĝia heleco netakseble disvastiĝis super la montoj 
de la insulo kaj la pintoj, kiuj brilis arĝenteverdaj. La 
ventoj kvazaŭ retenis sian blovadon. En la arbaroj, ĉe la 
fundo de la valoj, sur la supro de la ŝtonegoj, oni aŭdis 
krietojn, dolĉajn murmurojn de birdoj, kiuj ĝojigitaj de 
la hela nokto kaj kvieta aero, sin karesis en la nestoj; ĉiuj, 
eĉ insektoj, bruetis en herbo. 
La steloj brilis sur la ĉielo kaj rebrilis sur la maro, kiu 
reproduktis iliajn tremantajn figurojn. Virginio senatente rigardis la vastan, malhelan maran horizonton, diferencigatan de la bordo de la ruĝaj fajroj de la fiŝkaptistoj. 
Apud la enirejo al la haveno ŝi ekvidis lumon kaj ombron: ĝi estis la lumo kaj korpo de la ŝipo, sur kiu ŝi estis 
veturonta Eŭropon; preta por forveturi, ĝi atendis ankre 
la finiĝon de la mara kvieteco. Je tiu vido, ŝi konfuziĝis 
kaj turnis la kapon, por ke Paŭlo ne vidu ŝian ploron. 
Sinjorino de La Tour, Margarito kaj mi sidis, je kelkaj 
paŝoj, sub la bananarboj; kaj tra la silento de la nokto ni 
klare aŭdis ilian interparolon, kiun mi ne forgesis.
Paŭlo diris: "Fraŭlino, vi foriros, oni diras, post tri tagoj. Vi ne timas la mardanĝerojn... la maron, kiu vin tiel 
terurigas." 
"Mi devas obei miajn parencojn, mian devon," respondis Virginio. 
"Vi forlasas nin," aldonis Paŭlo, "por malproksima parencino, kiun vi neniam vidis!" 
"Ve!" diris Virginio, "mi volis resti ĉi tie; tion ne volis 
mia patrino. Mia konfesprenanto diris, ke mia foriro 
estis la volo de Dio, ke la vivo estas elprovado... Ho! ĝi 
estas vere maldolĉa provado!" 
"Kiel!" respondis Paŭlo, "tiom da kaŭzoj vin decidis 
kaj neniu vin retenis! Ha! ekzistas ankoraŭ unu, kiun vi 
ne diras. Riĉeco estas alloga. Vi baldaŭ trovos en la nova 
mondo iun, kiun vi nomos frato, ĉar vi min ne plu nomas tiamaniere. Tiun fraton vi elektos inter viaj samranguloj, kiuj prezentos al vi nobelecon kaj riĉecon, 
kiujn mi ne povas proponi. Sed por esti pli feliĉa, kien vi 
volas iri? En kiun teron vi elŝipiĝos, pli karan ol via naskoloko? Kie vi formos pli amindan societon ol tiun, kiu 
vin amas? Kiel vi vivos sen la kutimaj karesoj de via patrino? Kio fariĝos de ŝi mem, jam maljuna, kiam ŝi ne 
plu vidos vin apud si, ĉirkaŭ la tablo, en la domo, sur la 
promenejo, kie ŝi sin apogis sur vin? Kio fariĝos de mia 
patrino, kiu vin amegas tiom, kiom la via? Kion mi diros 
al unu kaj al la alia, kiam mi vidos ilin plorantaj pro via
foresto? Kruelulino! Mi ne parolas pri mi; sed kio de mi 
mem fariĝos, kiam mi ne plu vidos vin kun mi en la mateno, kiam ni ne estos kune ĉe la noktiĝo? Kiam mi ekvidos tiujn ĉi du palmojn, plantitaj je nia naskiĝo kaj tiel 
longe atestantaj pri nia reciproka amikeco? Ha! Ĉar nova 
sorto vin tuŝas, ĉar vi serĉas alian landon ol vian naskolokon, alian bienon ol tiun preparitan de miaj laboroj, 
lasu min akompani vin sur la ŝipo, per kiu vi forveturos. 
Mi vin trankviligos dum la ventegoj, kiuj tiel terurigas al 
vi sur la tero. Mi ripozigos vian kapon sur mia brusto, mi 
varmigos vian koron kontraŭ mia koro kaj en Francujo, 
kien vi iras por serĉi riĉecon kaj altrangecon, mi servos 
al vi kvazaŭ sklavo. Feliĉa pro via sola feliĉo, en tiuj hoteloj, kie mi vin vidos servata kaj adorata, mi estos ankoraŭ sufiĉe riĉa, sufiĉe nobla por fari al vi la plej grandan 
oferon, mortante ĉe viaj piedoj." 
La ploregoj konfuzis lian voĉon kaj mi tuj aŭdis Virginion, kiu diris al li tiujn vortojn interrompatajn de ĝemoj: "Por vi, mi foriras... por vi, kiun mi vidis ĉiutage 
lacigita de laborado por nutri du kriplajn familiojn. Se 
mi konsentas la okazon riĉigi, ĝi estis por milfoje redoni al vi la bonon, kiun vi faris al ni; ĉu riĉeco estas preferinda al via amikeco? Kion vi diras pri via naskiĝo? Ha! 
Se estus ankoraŭ eble doni al mi fraton, ĉu alian mi elektus ol vin? Ho! Paŭlo! ho, Paŭlo, multe pli kara ol frato 
vi estas por mi! Kiom mi suferis por vin forigi de mi! Mi
volis, ke vi helpu min mem disduiĝi, ĝis la ĉielo povos 
beni nian kuniĝon. Nun mi restas, mi foriras, mi vivas, 
mi mortas: faru el mi, kion vi volas. Senvirtulino! mi 
povis kontraŭstari al viaj karesoj, kaj vian doloron mi ne 
povas elporti!" 
Andante tiujn vortojn, Paŭlo ŝin prenis en siajn brakojn kaj premegante, li ekkriis kun terura voĉo: "Mi foriros kun ŝi! Nenio povas min forpeli de ŝi!" 
Ni ĉiuj kuris al li. Sinjorino de La Tour diris: "Filo mia, 
se vi nin forlasos, kio fariĝos de ni?" 
Li, tremante, ripetis tiujn vortojn: "Filo mia... filo mia 
... Vi, patrino," li diris, "vi kiu disigas fraton de fratino! 
Ni ambaŭ suĉis vian lakton; ambaŭ, edukitaj sur viaj genuoj, ni lernis de vi ami unu la alian; ni ambaŭ tion diris multfoje. Kaj nun vi forigas ŝin de mi! Vi sendas ŝin 
en Eŭropon, en tiun barbaran landon, kiu rifuzis al vi 
rifuĝejon, al kruelaj parencoj, kiujn vi mem forlasis. Vi 
diros al mi: Vi ne havas plu ian rajton sur ŝi; ŝi ne estas 
via fratino. Por mi ŝi estus ĉio, mia riĉeco, mia familio, 
mia nobeleco, mia tuta bieno. Alian mi ne konas. Nur 
unu tegmenton, nur unu lulilon ni havis, nur unu tombon ni havos. Se ŝi foriras, mi devas ŝin sekvi. La insulestro tiun malhelpos? Ĉu li malhelpos, ke mi ĵetu min 
en maron? Mi sekvos ŝin naĝante. La maro ne povos esti 
pli pereiga ol la tero. Ĉar mi ne povas vivi tie ĉi kun ŝi, 
almenaŭ mi mortos antaŭ ŝiaj okuloj, for de vi, kruela
patrino! Senkompata virino! Tiu oceano, sur kiun vi ŝin 
metas, neniam redonu ŝin al vi! Reportu ĝiaj ondoj mian 
korpon kaj ĝin rulante kun ŝia korpo inter la ŝitonoj de 
tiu marrando, ili anoncu al vi eternan doloron pro la 
perdo de viaj ambaŭ infanoj." 
Je tiuj vortoj, mi prenis lin en miajn brakojn; ĉar la 
malespero forpelis de li la saĝon. Liaj okuloj brilegis; lia 
brulanta vizaĝo ŝvitegis; liaj genuoj tremis kaj mi sentis, 
tra lia flama brusto, rapidegan korbatadon. 
Virginio terurigita diris: "Ho, amiko mia! mi certigas, 
pro la plezuroj de nia infaneco, viaj kaj miaj malfeliĉoj 
kaj ĉio, kio kunligas por eterne du malfeliĉulojn, ke, se 
mi restos, nur por vi mi vivos; se mi foriros, iam mi revenos por aparteni al vi. Vi ĉiuj, kiuj min edukis dum mia 
infaneco, kiuj disponas mian vivon kaj vidas miajn larmojn, estu miaj atestantoj. Mi tion ĵuras je la ĉielo min 
aŭdanta, je la maro transirota de mi, je la aero, kiun mi 
enspiras, kaj neniam malpuriĝis per mensogo." 
Kiel suno fandas kaj ĵetegas glacion el Apenina supro, 
tiel same malaperis la bolanta kolero de tiu junulo, ĉe la 
aŭdo de la voĉo de la amatino. Lia fiera kapo malleviĝis 
kaj ploregoj fluis el liaj okuloj. Lia patrino, miksante siajn larmojn kun liaj, ĉirkaŭprenis lin, ne povante paroli. Sinjorino de La Tour, elrenversita, diris al mi: "Mi ne 
kuraĝas kontraŭstari; mia animo estas disŝirata. Tiu
malfeliĉa vojaĝo ne okazos. Najbaro mia, provu forkonduki mian filon. De ok tagoj, neniu dormis tie ĉi." 
Mi diris al Paŭlo: "Amiko, via fratino restos. Morgaŭ 
ni parolos al la insulestro; lasu vian familion ripozi kaj 
venu al mi por pasigi la nokton. Estas malfrue, estas 
noktomeze; la suda stelkruco estas rekta ĉe la horizonto." 
Li lasis sin konduki, nenion dirante kaj post tre malkvieta nokto leviĝis ĉe la tagiĝo kaj reiris en sian loĝejon. 
Sed ĉu mi bezonas daŭrigi pli longe tiun rakonton? 
Nur unu flanko en la homa vivo estas agrabla por konatiĝi: Simila al nia globo turnanta, nia rapida rotado daŭ- 
ras nur unu tagon, kaj parto de tiu tago povas ricevi 
lumon, nur se la alia estas en mallumo. 
"Patro," mi diris, "mi petegas vin, daŭrigu rakonti 
tion, kion vi tiel kortuŝe komencis. La raportoj pri feliĉo 
plaĉas al ni ; sed tiuj pri malfeliĉo nin instruas. Kio fari- 
ĝis, mi petas, el la malfeliĉa Paŭlo?" 
La unua persono vidita de Paŭlo, reirante hejmen, estis 
la negrino Mario kiu, suririnte sur ŝtonego, rigardis la 
maran malproksimaĵon. Li kriis al ŝi de kiel eble plej 
malproksime: "Kie estas Virginio?" 
Mario turnis la kapon al sia juna mastro kaj ekploris. 
Paŭlo, sensencigita, returnen iris kaj kuris al la haveno. 
Li tie eksciis, ke Virginio enŝipiĝis je la tagiĝo, ke ŝia ŝipo
tuj forveturis kaj ke ĝi ne estas plu videbla. Li reiris la 
loĝejon, kiun li trapasis, nenion dirante al iu. 
Kvankam tiu ŝtonega zono ŝajnas post ni preskaŭ vertikala, tamen tiuj verdaj plataĵoj, kiuj dividas ĝian altecon, formas tiom da etaĝoj, per kies kelkaj malfacilaj 
vojetoj oni alvenas ĝis la piedo de tiu kliniĝanta kaj neatingebla ŝtonega konuso, nomata Dikfingro. Je la fundamento de tiu ŝtonego kuŝas ebenaĵo kovrata de grandaj 
arboj, sed tiel alta kaj kruta, ke ĝi estas kvazaŭ granda 
arbaro enaera, ĉirkaŭata de teruregaj profundegaĵoj. La 
nuboj, senĉese altiritaj de la supro de Dikfingro, provizas tie multajn riveretojn, kiuj falas tiel profunden en la 
fundon de la postmonta valo, ke de tiu altaĵo oni ne 
aŭdas la bruon de ilia falo. De tiu loko oni vidas grandan 
parton de la insulo kun ĝiaj montetoj, superataj de pintoj, interalie Pieter Booth kaj Tri mamoj, kun iliaj arbarplenaj valetoj; kaj poste la plenmaron kaj insulon Bourbon, kiu situas je kvardek leŭkoj de tie ĉi, okcidente. 
De tiu altaĵo Paŭlo ekvidis la ŝipon, sur kiu forveturis 
Virginio. Li ĝin vidis malproksime, je pli ol dek leŭkoj, 
ŝajnanta kvazaŭ nigra punkto en la mezo de la maro. 
Dum parto de la tago li tie restis, tute okupata je ĝia rigardado: ĝi jam estis malaperinta, kiam li kredis, ke li ĝin 
ankoraŭ vidas. Kiam ĝi perdiĝis en la horizonta nebulo, 
li sidiĝis en tiu sovaĝa loko, ĉiam batata de la ventoj, 
senĉese skuantaj la suprojn de la palmoj kaj de la tatamakoj. Ilia mallaŭta kaj muĝa murmurado similas malproksiman bruon de orgenoj kaj inspiras profundan melankolion. Tie mi trovis Paŭlon, kun la kapo apogita kontraŭ ŝtonego kaj la okuloj mallevitaj al la tero. Mi marŝis 
al li jam de la sunleviĝo: mi kun granda peno decidigis 
lin remalsupreniri kaj revidi lian familion. Mi tamen rekondukis lin al lia loĝejo; kaj revidante sinjorinon de La 
Tour, li maldolĉe plendis, ke ŝi lin trompis. Sinjorino de 
La Tour diris al ni, ke, ĉar vento ekblovis je la tria horo 
matene, la ŝipo estis forveturonta; tiam la insulestro sekvata de parto el lia stabo kaj de la misiisto, palankene 
venis por serĉi Virginion. Malgraŭ ŝiaj propraj argumentoj, ŝiaj larmoj kaj la ploroj de Margarito, kriante ke tio 
estis por la bono de ĉiuj, ili forkondukis ŝian filinon 
duonmortintan. 
"Se mi almenaŭ estus adiaŭinta ŝin," diris Paŭlo, "mi 
estus nun trankvila. Mi estus al ŝi dirinta: Virginio, se, 
dum nia kunvivado, mi diris ian ofendan parolon, antaŭ 
ol vin forlasi por eterno, diru al mi, ke vi tion pardonas. 
Mi estus al ŝi dirinta: Ĉar mi vin neniam revidos, adiaŭ, 
kara Virginio mia, adiaŭ! Vivu malproksime de mi, kontenta kaj feliĉa." 
Kaj, ĉar li vidis, ke lia patrino kaj sinjorino de La Tour 
ploras, li diris: "Nun serĉu alian ol min por viŝi viajn larmojn!" kaj li foriris ĝemante kaj vagis tien ĉi kaj tien en 
la loĝejo. Li trairis ĉiujn lokojn plej amitajn de Virginio.
Li diris al ŝiaj kaprinoj kaj al la kapridetoj, kiuj lin sekvis, blekante: "Kion vi petas de mi? vi ne revidos plu kun 
mi tiun, kiu proponis nutraĵon al vi en ŝia mano." Li iris 
al la Ripozejo de Virginio kaj je la vido de la ĉirkaŭflugetantaj birdoj, li ekkriis: "Malfeliĉaj birdoj, vi ne plu 
flugos al via bona nutrantino." Kaj vidante Fidelan flaranta ĉi tie kaj tie kaj antaŭmarŝanta flarserĉante, li ek- 
ĝemis kaj diris: "Ho! neniam vi ŝin retrovos." Fine li sidi- 
ĝis sur la ŝtonegon, kie li parolis kun ŝi la hieraŭan 
tagon; kaj je la vido de la maro, sur kiu li vidis la forveturantan ŝipon malaperanta, li ploris. 
Dume ni sekvis lin paŝe-post-paŝe, timante ian pereigan sekvon de lia spirita konfuzeco. Lia patrino kaj sinjorino de La Tour petis, per plej karesaj esprimoj, ke li ne 
pliigu ilian doloron per sia malespero. Fine tiu ĉi lasta 
sukcesis lin kvietigi, ripetante la plej esperigajn nomojn: 
ŝi nomis lin sia kara filo, sia bofilo, la edziĝonto de sia 
filino; ŝi admonis, ke li reiru hejmen kaj manĝu ian nutraĵon. Li sidiĝis ĉe la tablo, apud la loko ordinare difinita por sia kunulino; kaj, kvazaŭ ŝi ankoraŭ okupus ĝin, 
li alparolis ŝin kaj prezentis la manĝaĵojn, kiujn ŝi plej 
ŝatis; sed, tuj kiam li ekvidis sian eraron, li ekploris. La 
sekvantajn tagojn li kolektis ĉion, kion ŝi uzis por siaj 
propraj bezonoj, la lastajn bukedojn portitajn de ŝi, kokostason, el kiu ŝi kutime trinkis; kaj kvazaŭ tiuj restaĵoj 
estus la plej valoraj objektoj en la mondo, li kisis ilin kaj
metis sur sian bruston. Sukceno ne havas tiel dolĉan 
odoron, kiel objektoj tuŝitaj de amatino. Fine, vidante, 
ke liaj bedaŭroj pliigas la ĉagrenon de lia patrino kaj de 
sinjorino de La Tour, kaj ke la familiaj bezonoj postulas 
senĉesan laboradon, li ekriparis la ĝardenon, kun la helpo de Domingo. 
Baldaŭ tiu junulo, indiferenta kiel ĉiuj kreoloj pri la 
aferoj okazantaj en la mondo, petis, ke mi instruu lin legi 
kaj skribi, por ke li povu korespondi kun Virginio. Li 
volis poste studi geografion por koni la landon, en kiun 
ŝi elŝipiĝos, kaj la historion por ekscii pri la moroj de la 
societo, en kiu ŝi vivos. Tiel same, pro la amo, li perfektiĝis en terkulturado kaj en agrabla aranĝado de la plej 
malebena teraĵo. Sendube plej multajn sciencojn kaj 
artojn la homoj ŝuldas al la ĝuado instigita de tiu flama 
kaj malkvieta pasio, kaj de ĝia manko naskiĝis filozofie, 
kiu instruas konsoliĝi pri ĉio. Tiel naturo farinte el amo 
la ligilon de ĉiuj estaĵoj, faris ĝin la unua kaŭzo de niaj 
societoj kaj la instigilo de niaj sciaĵoj kaj plezuroj. 
Paŭlo ne tre ŝatis studadon de geografio, kiu, anstataŭ 
priskribi la naturon de ĉiu lando, prezentas nur ĝiajn 
politikajn dividaĵojn. Historio, kaj precipe nuntempa 
historio, ne interesis lin pli multe. Li vidis en ĝi nur 
ĝeneralajn kaj periodajn malfeliĉojn, kies kaŭzojn li ne 
konis; senpravajn kaj sencelajn militojn, malklarajn 
intrigojn kaj malhumanajn regnestrojn. Li preferis legadon de romanoj, kiuj, ĉar ili sin okupas pli multe pri homaj sentoj kaj interesoj, prezentis kelkfoje statojn similajn al la lia. Tial neniu libro tiel plezurigis lin kiel Telemako, pro ĝiaj priskriboj de kampara vivado kaj naturaj 
homkoraj pasioj. Li legis al sia patrino kaj al sinjorino de 
La Tour ĝiajn preferitajn eltiraĵojn; tiam, ekscitita de 
kortuŝaj rememoroj, lia voĉo konfuziĝis kaj larmoj fluis 
el liaj okuloj. Al li ŝajnis rekoni en Virginio la noblan 
fierecon kaj saĝecon de Antiopo, kun la malfeliĉoj kaj 
amemo de Eŭkario. Aliflanke li estis tute terurigata de la 
legado de niaj modaj romanoj, plenaj de malmoralaj 
moroj kaj sentencoj, kaj, kiam li eksciis, ke tiuj romanoj 
vere priskribas la eŭropajn societojn, li ektimis, ne sen 
ia praveco, ke Virginio malvirtiĝos aŭ lin forgesos. 
Efektive, pasis pli ol unu jaro kaj duono, dum kiu sinjorino de La Tour havis nenian sciigon pri sia onklino kaj 
sia filino: ŝi nur eksciis, per alia persono, ke Virginio feli- 
ĉe alvenis Francujon. Fine ŝi ricevis, per ŝipo alveturanta 
Hindujon, pakaĵeton kaj leteron skribitan de Virginio. 
Malgraŭ la singardemo de ŝia aminda kaj indulgema filino, ŝi juĝis, ke ŝi estas tre malfeliĉa. Tiu letero tiel bone 
priskribas ŝian staton kaj karakteron, ke mi ĝin preskaŭ 
laŭvorte rememoras. 
"Tre kara kaj amata patrineto, 
Jam multajn leterojn mi skribis al vi; sed, ĉar mi ne ricevis respondon, mi timas, ke ili ne alvenis al vi. Mi esperas ke ĉi tiu, dank' al mia antaŭzorgo, sciigos vin pri mi 
kaj ebligos al mi ricevi novaĵojn pri vi. 
Mi verŝis multajn larmojn de nia disiĝo, mi, kiu antaŭe 
preskaŭ neniam ploris, escepte pri la malfeliĉoj de aliaj 
personoj. Mia onklino estis tre konfuzita je mia alveno, 
kiam min demandinte pri miaj talentoj, mi diris al ŝi, ke 
mi scias nek legi, nek skribi; ŝi demandis min, kion mi do 
studis de mia naskiĝo; kaj kiam mi respondis, ke mi povas 
zorgi pri mastrumado kaj fari ŝian volon, ŝi diris, ke tio 
estas edukiteco de servistino. La postan tagon ŝi kondukis 
min apud Parizo en abatejon, kie mi havis ĉiuspecajn instruistojn: ili edukis min, interalie, pri historio, geografio, 
gramatiko, matematiko kaj ĉevalrajdado; sed mi tiel malmulte inkliniĝas por ĉiuj tiuj sciencoj, ke mi ne progresos 
kun tiuj sinjoroj. Mi sentas, ke mi estas sensprita mizerulino, kiel ili diras. Tamen la bonaĵoj de mia onklino ne 
malpliiĝas: ĉiusezone ŝi donas al mi novajn vestojn; ŝi metis apud mi du servistinojn, kiuj estas tiel bone ornamataj 
kiel altrangaj sinjorinoj; ŝi donis al mi la titolon grafino; 
sed ŝi aliigis mian nomon La Tour, kiu estis al mi tiel kara 
kiel al vi, pro ĉio, kion vi rakontis pri la suferoj elportitaj 
de mia patro por edziĝi kun vi: ŝi anstataŭis vian edzinan 
nomon per la familia, kiu tamen estas al mi ankoraŭ 
kara, ĉar ĝi estas via fraŭlina nomo. Vidante min tiel riĉa, 
mi petegis, ke ŝi sendu al vi kelkajn helpaĵojn. Kiel raporti 
ŝian respondon? Sed vi ĉiam admonis, ke mi diru la veron.
Al mi do ŝi respondis, ke malmulto utilas al vi por nenio 
kaj multo vin embarasus pro via simpla vivo. Mi unue 
provis vin sciigi pri mi per fremda mano, pro manko de 
mia. Sed, ĉar alvenante ĉi tien mi konis neniun konfidindan, tage kaj nokte mi penis lerni legadon kaj skribadon; 
Dio bonvolis, ke mi sukcesu post malmulte da tempo. Mi 
komisiis al la ĉi tieaj sinjorinoj sendadon de miaj unuaj 
leteroj; mi pensas, ke ili redonis ilin al mia onklino. Tiu ĉi 
fojon, mi turnis min al kunedukatino mia: viajn respondojn mi petas, ke vi skribu laŭ ŝia ĉi tie aldonita adreso. 
Mia onklino malpermesis al mi ĉian korespondadon eksteren, ĉar tio povus, laŭ ŝia opinio, kontraŭstari al ŝiaj 
grandaj projektoj pri mi. Nur ŝi povas min viziti tra krado, kaj ankaŭ maljuna nobelo el ŝiaj amikoj, kiu, ŝi diris, 
min tre ŝatus. Vere parolante, mi tute ne ŝatus lin, eĉ se 
mi povus iun ami. 
Mi vivas meze de brilo de riĉeco kaj mi ne povas disponi eĉ unu moneron. Oni diras ke, se mi havus monon, tio 
povus havi gravajn sekvojn. Eĉ miaj vestoj apartenas al 
miaj servistinoj, kiuj interkverelas pri ili, antaŭ ol mi ilin 
formetis. Inter riĉaĵoj, mi estas multe pli malriĉa ol mi estis, kiam mi vivis kun vi, ĉar mi havas nenion por donaci. 
Kiam mi vidis, ke la grandaj kapabloj, pri kiuj oni min instruas, ne ebligos eĉ iomete bonfari, mi turnis min al mia 
kudrilo, pri kies uzo vi feliĉe min instruis. Mi do sendas 
kelkajn de mi faritajn parojn da ŝtrumpoj por vi kaj panjo
Margarito, ĉapon por Domingo kaj unu el miaj ruĝaj tukoj por Margarito. Al ĉi tiu pakaĵeto mi aldonas grajnojn 
kaj kernojn el la fruktoj de miaj manĝaĵoj kun ĉiaspecaj 
arbosemoj, kiujn mi kolektis en la abateja parko dum la 
ludaj horoj. Mi ankaŭ aldonis semojn de violoj, lekantoj, 
akraj ranunkoloj, grenpapavoj, cejanoj, skabiozoj, kiujn 
mi kolektis sur la kampoj. 
"En la ĉi tieaj herbejoj estas pli belaj floroj ol en niaj, 
sed neniu atentas pri ili. Mi estas certa, ke vi kaj panjo 
Margarito estos pli kontentaj pro ĉi tiu sako da grajnoj ol 
pro la sako da piastroj, kaŭzo de nia disiĝo kaj de miaj 
larmoj. Estos al mi granda ĝojo, se vi havos iam plezuron 
vidi, ke pomarboj kreskas apud niaj bananarboj kaj ke fagoj miksas sian foliaron kun la folioj de niaj kokosarboj. 
Vi kredos, ke vi estas en Normandujo, kiun vi tiel amas. 
"Vi postulis, ke mi sciigu vin pri miaj ĝojoj kaj ĉagrenoj: ĝojon mi ne havas plu, for de vi, la ĉagrenojn mi malpliigas, pensante, ke mi estas en loko, kien vi sendis min 
laŭ la volo de Dio. Neniu ĉi tie parolas kun mi pri vi, kaj 
kun neniu mi povas pri vi paroli: jen estas mia plej granda ĉagreno. Miaj servistinoj, aŭ pli guste la servistinoj de 
mia praonklino, ĉar ili estas pli ŝiaj ol miaj, diras, kiam 
mi provas ekparoli pri miaj geamatoj: "Fraŭlino, rememoru, ke vi estas francino kaj ke vi devas forgesi la landon 
de la sovaĝuloj!" Ha! pli volonte min mem mi forgesus, ol 
la lokon, kie mi naskiĝis, kie vi vivas! Tiu ĉi lando, kie mi
nun loĝas, estas por mi lando de sovaĝuloj; ĉar mi vivas 
sola, konante neniun konfidindan por priparoli la amon, 
kiun ĝis en la tombo havos por vi, tre kara kaj amata patrineto, 
Via obeema kaj amema filino, 
VIRGINIO DE LA TOUR. 
Mi rekomendas al via boneco Marion kaj Domingon, 
kiuj tiel multe zorgis pri mi dum mia infaneco; karesu por 
mi Fidelon, kiu retrovis nin en la arbaro." 
Paŭlo tre miris, ke Virginio tute ne parolas pri li, dum 
ŝi forgesas eĉ ne la doman hundon: sed li ne sciis ke, kiel 
ajn longa estas letero de virino, sian plej karan penson 
ŝi metas nur en la fino. 
En postskribo, Virginio speciale rekomendis al Paŭlo 
du specojn da grajnoj: la violojn kaj la skabiozojn. Al li 
ŝi donis kelkajn sciigojn pri la naturo de tiuj kreskaĵoj kaj 
pri la lokoj, kie oni povas ilin semi. 
"La violo," ŝi skribis, "produktas malpalan violkoloran 
floreton, kiu emas sin kaŝi sub la tufegoj, sed ĝia ĉarma 
odoro tuj malkovrigas ĝin." Li ŝirmu ĝin, ŝi admonis, ĉe 
la fontbordo, apud ŝia kokosarbo. "La skabiozoj," ŝi 
aldonis, "kreskigas beletan palebluan floron, kun nigra 
fundo blanke punktita. Oni kredus, ke ĝi estas en funebro; tial oni nomas ĝin ankaŭ floro de vidvino; ĝi ŝatas 
la malglatajn lokojn, batatajn de la ventoj." Tiun floron,
ŝi petis, li ŝirmu sur la ŝtonegon, kie ŝi parolis kun li dum 
la nokto por la lasta fojo kaj tiun ŝtonegon li nomu, pro 
amo al ŝi, Roko de la adiaŭo. Tiujn semojn ŝi enfermis en 
tre simpla teksita monujeto, kiu ŝajnis altegvalora al 
Paŭlo, kiam li ekvidis P. kaj V. kunplektitajn kaj formitajn 
el haroj, kiujn li opiniis aparteni al Virginio, pro ilia beleco. 
La letero de tiu sentoplena kaj virta fraŭlino plorigis 
la tutan familion; ŝia patrino respondis, en la nomo de 
la societo, ke ŝi povas, laŭ sia plaĉo, resti aŭ reveni; ŝi 
certigis, ke ili ĉiuj perdis la plej bonan parton de sia feli- 
ĉo kaj ke ŝi mem precipe estas ne konsolebla. 
Paŭlo skribis al ŝi tre longan leteron, en kiu li certigis, 
ke li tuj faros la ĝardenon inda je ŝi kaj miksos la eŭropajn plantojn kun la afrikaj, same kiel ŝi intermiksis la 
nomojn en sia trikaĵo. Li sendis perfekte maturajn fruktojn de la kokosarboj de ŝia fonto. Alian insulan semon 
li ne aldonis, li skribis, por ke la deziro revidi tiajn produktojn ŝin decidigu baldaŭ reveni. Li petegis, ke ŝi plej 
rapide kontentigu la flamajn dezirojn de ilia familio kaj 
liajn aparte, ĉar li nun povas ĝui nenian ĝojon, estante 
malproksime de ŝi. 
Paŭlo zorge, plej zorge semis la eŭropajn grajnojn, kaj 
precipe la violojn kaj skabizojn, kies floroj ŝajnis iel simili la karakteron kaj staton de Virginio, kiu tiel speciale rekomendis ilin; sed, ĉu ĉar ili velkis dum la vojaĝo,
ĉu, pli kredinde, ĉar la klimato de tiu parto de Afriko ne 
estas favora por ili, nur malmultaj ĝermis; kiuj ne povis 
kreski ĝis sia perfekta stato. 
Sed envio, kiu naskiĝas eĉ antaŭ la feliĉo de la enviatoj, 
precipe en francaj kolonioj, disvastigis en la insulo 
famon, kiu tre maltrankviligis Paŭlon. La ŝipanoj, kiuj 
alportis la leteron de Virginio, certigis, ke ŝi estas edziniĝonta: ili nomis la kortegulon, kiu edziĝos kun ŝi; kelkaj eĉ diris, ke tio okazis kaj ke ili tion vidis. Unue Paŭlo 
malestimis sciigojn alportitajn de komercaj ŝipanoj, kiuj 
ofte disvastigas malveraĵojn en la haltlokoj. Sed ĉar multaj insulanoj, instigitaj de perfida kompato, rapidis kondolenci lin pri tiu okazo, li komencis ĝin kredi. Cetere en 
kelkaj el la romanoj, kiujn li legis, li vidis, ke perfidaĵon 
oni konsideras kvazaŭ ŝercon; kaj ĉar li sciis, ke tiuj 
libroj estas preskaŭ fidela priskribo de la eŭropaj moroj, 
li ektimis, ke la filino de sinjorino de La Tour malvirtiĝos 
kaj forgesos siajn promesojn. Liaj sciaĵoj jam faris lin 
malfeliĉa. Dum ses monatoj de tiu tempo multaj ŝipoj 
alveturis ĉi tien el Eŭropo; neniu alportis ian sciigon pri 
Virginio: tio ankaŭ pliigis lian timon. 
Tiu malfeliĉa junulo, agitata de ĉiuj animaj konfuzoj, 
ofte vizitis min, por ke mia societa sperto certigu aŭ forpelu lian maltrankvilecon.
Kiel mi diris al vi, mi loĝas je unu mejlo kaj duono de 
tie ĉi, sur bordo de malgranda rivereto fluanta laŭlonge 
de Longa monto. Tie mi pasigas mian vivon, sola, sen 
edzino, sen ido, sen sklavo. 
Post tiu malofta feliĉo, - trovi bone samkarakteran 
edzinon, - vivi sola estas sendube la malplej mizera 
stato de la vivo: ĉiu homo, kiu devis multe plendi pro la 
homoj, serĉas izoliĝon. Eĉ estas tre rimarkinde, ke ĉiuj 
popoloj, malfeliĉaj pro siaj opinioj, moroj aŭ registaroj, 
naskis tutajn klasojn da regnanoj, dediĉitaj al soleco kaj 
fraŭleco. Tiaj estis la egiptoj dum sia faltempo, la grekoj 
de la Orienta imperio; tiaj estas nuntempe la hindoj, la 
ĉinoj, la unuaj grekoj, la italoj kaj plej multaj el la orientaj kaj sudaj popoloj. Soleco parte rekondukas homon al 
la natura feliĉo, forigante de li la societan malfeliĉon. 
Inter niaj societoj, disigataj de tiom da antaŭjuĝoj, la 
animo estas senĉese agitata; ĝi kvazaŭ ruligas en si mem 
multegajn maltrankvilaĵojn kaj kontraŭajn opiniojn, 
kiujn membroj de ambiciema kaj mizera societo volas 
trudi unuj al aliaj. Sed en soleco, ĝi demetas tiujn eksterajn, konfuzajn iluziojn; ĝi rekonscias pri si, pri naturo 
kaj ĝia kreinto. Tiel same akvo de ŝlima torento ruiniginta niajn kampojn, okaze verŝiĝas en malproksiman 
akvokavon, reklariĝas, kaj, hela, rebrilas sur siaj propraj 
bordoj la surterajn verdaĵojn kaj ĉielan lumon. Soleco 
restarigas bone kaj la korpojn kaj la animajn harmoniojn. Inter la dezertuloj oni trovas la plej maljunajn homojn: tiaj estas la hindaj bramanoj. Fine, mi kredas, ke 
ĝi estas tiel necesa por la feliĉo en la mondo, ke ŝajnas 
al mi neeble ĝui daŭreblan plezuron de ia ajn sento aŭ 
reguligi sian konduton laŭ ia firma principo, se oni ne 
faras en si ian internan solejon, el kie tre malofte eliras 
nia opinio, kien neniam eniras alies penso. Mi tamen ne 
diros, ke homo nepre devas vivi sola: pro siaj bezonoj li 
estas ligita kun la tuta homaro; li do devas labori por la 
homoj kaj ankaŭ por la cetera naturo. Sed, ĉar Dio al ĉiu 
el ni donis organojn perfekte kunmetitajn kun la elementoj de la globo sur kiu ni vivas, piedojn por la tero, 
pulmojn por la lumo, ne ebligante interŝanĝi uzadon de 
tiuj sentoj, li rezervis por si, kreinto de la vivo, la koron, 
kiu estas la ĉefa organo. 
Mi do pasigas mian vivon for de la homoj, kiujn mi 
volis servi kaj kiuj min turmentis. Travojaĝinte grandan 
parton de Eŭropo kaj kelkajn regionojn de Ameriko kaj 
Afriko, mi ekloĝis en ĉi tiu malmulte homohava insulo, 
allogita de la dolĉa temperaturo kaj de la solejoj: kabano, kiun mi konstruis en la arbaro kontraŭ arbo, malgranda kampo, kulturata de mi mem, rivereto fluanta 
antaŭ mia pordo, sufiĉas por miaj bezonoj kaj plezuroj. 
Al tiuj ĝuoj mi aldonas legadon de kelkaj bonaj libroj, 
kiuj min instigos al plivirtiĝo. Ili ankaŭ faras utila por 
mia feliĉo la mondon mem, kiun mi forlasis; ili priskribas la pasiojn, kiuj faras ĝiajn loĝantojn tiel mizeraj; kaj 
komparante ilian sorton kun la mia, mi iel ĝuas negativan feliĉon. Kvazaŭ homo savita sur ŝtonego el ŝippereo, mi rigardas de mia solejo la ventegojn blovantajn en 
la cetera mondo. De la tempo, kiam la homoj ne aperas 
plu en mia vivo kaj mi en la ilia, ilin mi ne plu malamas, 
ilin mi priplendas. Se mi renkontas malfeliĉulon, mi penas ĝin helpi per miaj konsiloj, same kiel preteriranto 
sur torenta bordo proponas manon al dronanto. Sed nur 
simplulojn mi trovis atentaj pri mia parolo. Vane naturo 
vokas al si la ceterajn homojn; ĉiu el ili imagas pri ĝi, laŭ 
siaj propraj pasioj. Dum sia tuta vivo ili persekutas tiun 
erarigan fantomon kaj poste riproĉas la ĉielon pro sia 
propra eraro. Inter multaj malfeliĉuloj, kiujn mi kelkfoje 
provis rekonduki al la naturo, ĉiujn mi trovis fieraj pro 
siaj propraj mizeroj. Ili unue atente aŭskultis min, esperante, ke mi helpos ilin akiri famon aŭ riĉecon, sed vidante, ke mi volas nur instrui ilin pri maniero vivi sen tio 
ĉi, min mem ili trovis kompatinda, ĉar mi ne postkuris 
ilian mizeran feliĉon: ili mallaŭdis mian solecan vivon; 
ili certigis, ke nur ili utilas al la homoj kaj ili penis min 
logi en sian turniĝejon. Sed, se kun ĉiu mi komunikas, al 
neniu mi liveriĝas. Ofte mi estas sufiĉe instruata de mi 
mem. En la nuna kvieto mi rememoras pri la pasintaj 
maltrankvilaĵoj de mia vivo, kiujn mi kredis tiel valoraj: 
pri protektoj, riĉeco, famo, volupto kaj opinioj, kiuj batalas unu kontraŭ alia en la tuta mondo. Mi komparas 
tiujn homojn kiuj pro ĥimeroj furioze interinsultas sin, 
kaj kiuj ne plu ekzistas, kun la ondoj de mia rivereto, 
kiuj ŝaŭme disrompiĝas kontraŭ la ŝtonegoj de la fluejo 
kaj malaperas poreterne. Pri mi, mi lasas min kviete fortirigi al la riverego de la tempo, al la senlima oceano de 
la estonto; kaj, laŭ la vidaĵo de la nunaj harmonioj de la 
naturo mi altiĝas ĝis ĝis kreinto kaj mi esperas pli feli- 
ĉan sorton en alia mondo. 
Kvankam de mia arbarmeza izolejo oni ne vidas tiel 
multajn objektojn, kiel ni tie ĉi vidas pro la alteco de la 
loko, kie ni estas, tamen troviĝas tie interesaĵoj; precipe 
por miaspeca homo, kiu pli amas enpensiĝi internen ol 
eksteren disrevi. La rivero, fluanta antaŭ mia pordo, rekte pasas tra la arbaro, tiel ke ĝi prezentas longan kanalon 
ombratan de diversfoliaj arboj: tie estas tatamakoj, 
ebonlignoj, speco tie ĉi nomata pom-, oliv- kaj cinamlignoj; palmaretoj ĉi tie kaj tie starigas siajn nudajn kolonojn, longajn je pli ol cent futoj, supre ornamatajn de 
palma bukedo, kaj ŝajnas super la aliaj arboj kvazaŭ 
arbaro plantita sur alia arbaro. Diversfoliaj lianoj kunplektiĝas de arbo al alia kaj formas ĉi tie florajn arkaĵojn, 
tie longajn verdaĵajn kurtenojn. Aromaj odoroj eliĝas el 
la plejmulto de tiuj arboj kaj iliaj odoroj tiel influas eĉ la 
vestojn, ke homon pasintan tra arbaro oni ĉi tie flaras du 
horojn post lia eliro. En la sezono, kiam ili produktas
florojn, ili ŝajnas kvazaŭ duonkovritaj de neĝo. En la fino 
de la somero, multspecaj fremdaj birdoj, instigataj de 
nekomprenebla instinkto, flugas el nekonataj regionoj, 
trans vastaj maroj, por rikolti la grajnojn de la ĉi tieaj 
vegetaĵoj, kaj ilia hela koloro kontrastas kun la arba verdeco, brunigita de la suno. Tiaj estas interalie diversaspecaj bluaj kolomboj, ĉi tie nomataj holandaj kolomboj. 
La simioj, loĝantoj de tiuj arbaroj, ludas sur iliaj malhelaj 
branĉoj, el kiuj vidiĝas ilia griza, duonverda hararo kaj 
tute nigra vizaĝo; kelkaj pendas ĉe la branĉoj per la vosto kaj balanciĝas en la aero; aliaj saltas de branĉo al 
branĉo, portante siajn idojn en la brakoj. Neniam mortiga pafilo terurigis tiujn idojn de la naturo. Oni tie aŭ- 
das nur ĝojkriojn, nekonatajn pepadojn de kelkaj aŭstraliaj birdoj, kies voĉon malproksime ripetas la eĥoj de tiuj 
arbaroj. La rivero, kiu muĝe fluas sur ŝtonaĵo, tra la arboj, rebrilas ĉi tie kaj tie sur sia klara akvo iliajn respektindajn verdojn kaj ombrajn masojn kaj la ludojn de iliaj feliĉaj loĝantoj: je milo da paŝoj de tie, ĝi sin ĵetegas 
el diversaj ŝtonegaĵoj kaj formas ĉe ŝia falejo kristalglatan lageton, kiu, falante, ŝaŭmonde rompiĝas. Multegaj 
konfuzaj bruoj eliras el tiu brueganta akvo, kaj, disigitaj 
de la ventoj tra la arbaro, jen ili malproksimen foriĝas, 
jen ili samtempe alproksimiĝas kaj surdigas kvazaŭ sonoj de preĝejaj sonoriloj. La aero, senĉese renovigita de 
la akvomovo, provizas sur la bordo de tiu ĉi rivero, malgraŭ somera varmeco, verdaĵaron kaj freŝecon, kiujn oni 
malofte trovas sur ĉi tiu insulo, eĉ sur la supro de la 
montoj. 
Proksime de tie staris ŝtonego, sufiĉe malproksime de 
la akvofalo, por ke oni ne estu surdigata de la akvobruo 
kaj sufiĉe proksima, por ke oni povu ĝui ĝian vidaĵon, 
freŝecon kaj murmuron. Dum la varmega tempo sinjorino de La Tour, Margarito, Virginio, Paŭlo kaj mi kelkfoje iris sub la ombron de tiu ŝtonego por tagmanĝi. Virginio, ĉar ŝi ĉiam faris eĉ siajn sensignifajn agojn utilaj 
por la aliaj, ne manĝis frukton en la kamparo sen meti 
en la teron la kernon aŭ grajnojn. 
"El tio, ŝi diris, kreskas arboj, kiuj havigos siajn fruktojn al iu vojaĝanto aŭ almenaŭ al iu birdo." 
Iun tagon, kiam ŝi manĝis papajon sub tiu ŝtonego, ŝi 
plantis semojn de tiu frukto. Post malmulte da tempo tie 
kreskis multaj papajarboj, interalie virinseksa, tio estas 
portanto de fruktoj. 
Tiu arbo ne estis tiel alta kiel la genuo de Virginio, 
kiam ŝi foriris; sed, ĉar ĝi rapide kreskas, post du jaroj ĝi 
estis alta je dudek futoj kaj ĝis trunko estis ĉirkaŭplektita ĉe la supra parto de multaj rangoj da maturaj fruktoj. Paŭlo, okaze pasinta en tiu loko, ĝojis vidante tiun 
grandan arbon produktitan de grajneto, kiun lia amikino plantis; kaj samtempe, li fariĝis malgajega, revidante tiun atestaĵon pri ŝia longa foresto. La objektoj, kiujn
ni kutime vidas, ne montras la rapidecon de la vivo; ili 
kun ni netakseble maljuniĝas; sed se ilin ni subite revidas, ne atentinte dum kelkaj jaroj, tiam ili nin sciigas 
pri la rapida fluo de la riverego de la vivo. Paŭlo estis tiel 
surprizita, tiel konfuzita, vidante tiun fruktoŝarĝitan papajarbon, kiel vojaĝanto post longa foresto el sia patrolando, kiam li ne retrovas plu siajn samtempulojn, kaj 
vidas infanojn, antaŭe mamnutritajn, kiuj fariĝis patroj. 
Jen li volis dehaki la papajarbon, ĉar ĝi montris tre klare la longecon de la tempo pasinta de la foriro de Virginio; jen, konsiderante ĝin kiel monumenton de ŝia bonfaremo, li ĉirkaŭprenis la trunkon kaj diris al ĝi amajn 
kaj bedaŭrajn vortojn. Ho, arbo, kies idaro ankoraŭ ekzistas en niaj arbaroj, mi mem vin vidis kun pli granda 
intereso kaj respekto ol la triumfarkojn de la romanoj! 
Naturo, kiu ĉiutage detruas la monumentojn de la ambicio de reĝoj, multigu en niaj arbaroj la signojn de la 
bonfaremo de malriĉa junulino! 
Sub tiu papajarbo mi do estis certa, ke mi renkontos 
Paŭlon, kiam li venis en mian regionon. Iun tagon, mi 
trovis lin premata de melankolio kaj mi havis kun li interparolon, kiun mi tuj raportos al vi, se mi ne estas tro 
enuiga pro miaj longaj flankaj paroloj pardoneblaj al 
mia maljuneco kaj al miaj lastaj amikaĵoj. Mi ĝin rakontos al vi dialoge, por ke vi juĝu pri la natura saĝeco de tiu
junulo, vi facile distingos la interparolantojn laŭ la senco 
de liaj demandoj kaj de miaj respondoj. Li diris al mi: 
"Mi estas tre ĉagrenita. De du jaroj kaj du monatoj 
fraŭlino de La Tour foriris; kaj de ok monatoj kaj duono ŝi ne sciigis nin pri si. Riĉa ŝi estas; mi estas malriĉa: 
ŝi forgesis min. Mi intencas enŝipiĝi; mi veturos Francujon, mi servos la reĝon, mi riĉiĝos kaj la onklino de fraŭ- 
lino de La Tour donos al mi sian nevinon kiel edzinon, 
kiam mi estos nobelo." 
LA MALJUNULO 
Ho, amiko mia! Ĉu vi ne diris, ke vi ne estas nobelo? 
PAŬLO 
Tion diris mia patrino; ĉar mi, mi ne scias, kio estas nobeleco. Mi neniam rimarkis, ke mi havas malpli nobelan 
naskiĝon ol aliaj. 
LA MALJUNULO 
Via manko da nobeleco malebligas, ke vi en Francujo 
plenumu altrangajn oficojn; vi eĉ ne povas esti akceptata 
en eminentan kaston. 
PAŬLO 
Vi multfoje diris al mi, ke unu el la kaŭzoj de la fameco 
de Francujo estas la egaleco de ĉiuj regnanoj por la oficoj kaj vi citis multajn glorulojn, kiuj devenis el malaltrangaj metioj, sed honoris sian patrujon: ĉu vi do volis 
trompi mian kuraĝon? 
LA MALJUNULO 
Filo mia, neniam mi ĝin malincitos. Mi diris al vi la veron pri estintaj tempoj; sed la aferoj nun estas ŝanĝitaj: 
ĉio en Francujo fariĝis aĉetebla; ĉio estas hereda propraĵo de malmultaj familioj aŭ apartaĵo de la kastoj. La 
reĝo estas la suno, kiun ĉirkaŭas, kvazaŭ nuboj, nobeloj 
kaj kastoj; preskaŭ neeble estas, ke unu el ĝiaj radioj 
brilu al vi. Antaŭe, kun malpli komplika administracio, 
oni vidis tiajn fenomenojn. Tiam talentoj kaj meritoj ĉialoke disvolviĝis, same kiel teroj, ĵus ekkulturitaj, produktas per sia plena suko. Sed maloftaj estas grandaj reĝoj, 
kiuj konas kaj bone elektas la homojn. Ordinara reĝo sin 
lasas gvidi de la ĉirkaŭantaj altranguloj kaj kastanoj. 
PAŬLO 
Sed mi eble trovos iun altrangulon, kiu min protektos? 
LA MALJUNULO 
Por esti protektata de altranguloj, estas necese servi ilian 
ambicion aŭ plezuramon. Neniam vi sukcesos en tio, ĉar 
vi estas malnobela kaj honesta. 
PAŬLO 
Sed mi agos tiel kuraĝe, mi estos tiel fidela al mia promeso, tiel fervora kaj konstanta en mia amikeco, ke mi
fariĝos inda esti adoptita de iu el ili, kiel mi vidis en la 
antikvaj historioj, kiujn vi lasis min legi. 
LA MALJUNULO 
Ho, amiko mia! Ĉe la grekoj kaj ĉe la romanoj, eĉ dum 
ilia dekadenco, altranguloj respektis virton; sed ni havis 
multajn ĉiuspecajn glorulojn, devenintajn el ĉiuj popolaj rangoj, kaj mi ne konas iun el ili, kiun adoptis nobela 
familio. Sen niaj reĝoj, virto en Francujo estus eterne 
malnobela. Kiel mi diris, ili kelkfoje honoras ĝin, kiam ili 
ĝin ekvidas; sed nuntempe privilegioj, antaŭe rezervitaj 
por ĝi, estas donataj nur por mono. 
PAŬLO 
Pro manko de altrangulo, mi klopodos plaĉi al iu kasto. 
Mi tute alprenos ĝiajn spiriton kaj opiniojn; mi faros 
min aminda por ĝi. 
LA MALJUNULO 
Vi do agos kiel la ceteraj homoj; vi forlasos vian konsciencon por riĉiĝi? 
PAŬLO 
Ho, ne! mi ĉiam serĉos nur la veron. 
LA MALJUNULO 
Anstataŭ fariĝi amata, vi kredeble estos malamata. Cetere, kastoj malmulte interesiĝas pri serĉado de la vero;
ĉia opinio estas indiferenta al la ambiciuloj, se nur ili 
regas. 
PAŬLO 
Kiel malfeliĉa mi estas! Ĉio min forpelas. Mi estas kondamnita pasigi mian vivon en malfama laboro, for de 
Virginio! - kaj li profunde ekspiris. 
LA MALJUNULO 
Dio estu via sola mastro kaj la homaro via kasto. Estu 
ĉiam ligita al ambaŭ. Familioj, kastoj, popoloj, reĝoj, 
havas siajn antaŭjuĝojn kaj pasiojn; ofte per malvirtoj, 
oni devas servi al ili; Dio kaj homaro nur virtojn postulas de ni. 
Sed kial vi volas distingiĝi de la ceteraj homoj? Tio 
estas kontraŭnatura sento, ĉar, se ĉiu estas tia, ĉiu militus kontraŭ sia najbaro. Kontentiĝu, plenumante vian 
devon, en la stato al vi trudita de la Providenco; malplendu pri via sorto, kiu ebligas al vi havi propran konsciencon, kaj kiu ne devigos vin, kiel la altrangulojn, 
konsistigi vian feliĉon laŭ la opinio de la malaltranguloj, 
kaj, kiel la malaltrangulojn, rampi al la altranguloj por 
ricevi tion, kio estas necesa por vivi. Vi estas en lando kaj 
en situacio, kie por vivi vi bezonas nek trompi, nek flati, 
nek vin malaltigi, kiel devas fari la plej multo el tiuj, kiuj 
en Eŭropo celas al riĉiĝo; via stato malhelpas nenian virton; vi povas esti senpune bona, vera, sincera, klera, pacienca, sobra, ĉasta, indulgema, piema, ne timante, ke iu 
ridindigo velkigu vian ankoraŭ ekflorantan saĝon. La 
ĉielo donis al vi liberon, sanon, bonan konsciencon kaj 
amikojn; la reĝoj, kies favoron vi ambicias, ne estas tiel 
feliĉaj. 
PAŬLO 
Ha! Virginio mankas al mi! Sen ŝi, nenion mi havas; kun 
ŝi, ĉion mi havos. Nur ŝi estas mia nobeleco, gloro kaj 
riĉeco. Sed ĉar fine ŝia parencino volas, ke ŝi edziniĝu 
kun famulo, per studado kaj libroj oni fariĝas klera kaj 
konata: mi tuj studos. Mi estos klerulo: mi utile servos 
al mia patrujo per mia klereco, malutilante al neniu, ne 
dependante de iu; mi fariĝos fama kaj mia gloro apartenos nur al mi. 
LA MALJUNULO 
Filo mia, talentoj estas ankoraŭ pli maloftaj ol nobeleco 
kaj riĉeco; kaj ili sendube estas pli grandaj bienoj, ĉar 
nenio povas ilin forrabi, ĉar ĉie ili faras nin indaj je publika estimo. Sed ili kostas multe. 
Oni akiras ilin nur per ĉiaspecaj malĝuoj per treega 
sentemo, kiu faras nin malfeliĉaj interne kaj ekstere pro 
la persekutoj de niaj samtempanoj. En Francujo, magistratano ne envias gloron de militisto, nek militisto la 
gloron de maristo; sed tie ĉiu sin okupos pri vi, ĉar ĉiu
sin opinias sprita. Vi servos al la homoj, vi diris? Sed tiu, 
kiu produktigas el la tero unu plian grengarbon, tiu servas pli al ili ol tiu, kiu verkas libron. 
PAŬLO 
Ho! la plantintino de ĉi tiu papajarbo faris por la loĝ- 
antoj de tiuj arbaroj pli utilan kaj pli dolĉan donacon ol 
se ŝi estus stariginta bibliotekon. 
- Kaj samtempe, li ĉirkaŭprenis tiun arbon kaj ĝin 
fervorege kisis. 
LA MALJUNULO 
La plej bona el la libroj, la Evangelio, kiu predikas nur 
egalecon, amikecon, humanecon kaj fratecon, estis preteksto de la eŭropanaj fuziozagoj dum multaj jarcentoj. 
Kiom da publikaj kaj privataj tiranoj fariĝas ankoraŭ 
sur la tero je ĝia nomo! Post tio, kiu povas esperi, ke li 
utilos al homoj per libro? Rememoru pri la sorto de la 
plimultaj filozofoj, kiuj predikis saĝecon. Homero, kiu 
ĝin montris en tiel belaj versoj, almozpetis dum sia vivo. 
Sokrato, kiu donis al la atenanoj tiel amindajn instruojn 
en siaj paroloj kaj moroj, estis venenita post juĝistara 
ordono. Lia altega instruito, Platono, estis sklavigita de 
la princo mem, kiu lin protektis; kaj antaŭ ili Pitagoro, 
kiu etendis humanecon ĝis al bestoj, estis vive bruligita 
de la krotonianoj. Kion mi diras? La plimulto el tiuj gloraj nomoj venis al ni kripligitaj de iaj karakterizaj satiroj,
ĉar la homa sendankemo volonte rekonas ilin per tio; kaj 
se en la amaso la gloro de kelkaj atingis nin klara kaj 
senmiksa, tio estas ĉar tiuj gloruloj vivis for de la tiama 
societo: simile al tiuj statuoj, sendifekte eltiritaj el la grekaj aŭ italaj kampoj, kiujn preterlasis barbaraj fuziozaĵoj, 
ĉar ili estis antaŭe enterigitaj. 
Vi do vidas, ke por akiri la maltrankviligan gloron literaturan, oni devas esti altvirta kaj preta oferi sian propran vivon. Cetere, ĉu vi kredas, ke en Francujo tia gloro interesas la riĉulojn? Ili tute ne okupas sin pri literaturistoj, kies klereco havigas nek altan oficon en la patrujo, nek regadon, nek korteganecon! Oni malmulte 
persekutas en ĉi tiu jarcento, indiferenta pri ĉio ekster 
riĉeco kaj volupto; sed klereco kaj virto kondukas al nenio eminenta, ĉar ĉio en la ŝtato estas aĉetebla. Antaŭe 
ili estis certe rekompencataj per diversaj ekleziaj, magistrataj, administraciaj oficoj; ili hodiaŭ nur servas por 
verkado de libroj. Sed tiu frukto, malmulte ŝatata de la 
altranguloj, ĉiam estas inda de ŝsia ĉiela deveno. Per tiuj 
libroj oni povas aparte glorigi senbruan vivon, konsoli 
malfeliĉulojn, instrui naciojn kaj diri la veron; eĉ al la 
reĝoj. Tio sendube estas la plej nobla funkcio, per kiu la 
ĉielo povas honori estulon sur la tero. Kiu homo ne konsoliĝas pri la maljusteco aŭ malestimo de la altaj donantoj, kiam li pensas pri sia verko, kiu, jarcenton post jarcento kaj nacion post nacio, estos barilo kontraŭ eraroj
kaj tiraneco; kiam de la malfamo, en kiu li vivis, ŝprucos 
gloro, kiu forstrekos la famon de la plejmulto de la reĝoj, 
kies monumentoj forgesite pereas, malgraŭ la flatuloj, 
kiuj ilin starigas kaj laŭdas? 
PAŬLO 
Ha! tiun gloron mi volus nur por disŝuti super Virginion 
kaj fari ŝin kara al la universo. Sed vi, kiu estas tiel klera, diru al mi, ĉu ni geedziĝos. Mi volus esti klera, almenaŭ por scii pri la estonteco. 
LA MALJUNULO 
Kiu volus vivi, filo mia, se li konus la estontecon? Unu 
sola antaŭvidita malfeliĉo donas al ni tiom da vanaj maltrankviloj! Vidaĵo de certa malfeliĉo venenus ĉiujn antaŭpasontajn tagojn. Ni eĉ ne devas tro detale esplori 
nian ĉirkaŭaĵon; kaj la ĉielo, kiu donas al ni pripenson 
por antaŭvidi niajn bezonojn, donis al ni bezonojn por 
limigi nian pripenson. 
PAŬLO 
Per mono, vi diras, oni akiras en Eŭropo privilegiojn kaj 
honorojn. Mi veturos Bengalujon por riĉiĝi kaj poste Parizon por edziĝi kun Virginio. Mi tuj enŝipiĝos. 
LA MALJUNULO 
Kiel! vi forlasus ŝian patrinon kaj la vian?
PAŬLO 
Vi mem konsilis, ke mi veturu al Hindujo. 
LA MALJUNULO 
Virginio tiam estis tie ĉi. Sed nun vi estas la sola subtenanto de via kaj de ŝia patrinoj. 
PAŬLO 
Virginio bonfaros al ili per sia riĉa parencino. 
LA MALJUNULO 
La riĉuloj plej ofte bonfaras nur al tiuj, kiuj honoras ilin 
en la mondo. Ili havas parencojn pli kompatindajn ol 
sinjorinon de La Tour, kiuj, pro manko de helpo, oferas 
sian liberecon por pano kaj pasigas sian vivon en monaĥejoj. 
PAŬLO 
Kia lando estas Eŭropo! Ho! Virginio nepre devas reveni 
tien ĉi. Vere, ĉu ŝi bezonas riĉan parencinon? Tiel kontenta ŝi estis sub tiuj kabanoj; tiel beleta kaj bone ornamita kun ruĝa tuko aŭ floroj ĉirkaŭ la kapo! Revenu Virginio! Forlasu viajn hotelojn, vian altrangecon. Revenu 
al ĉi tiuj ŝtonegoj, al la ombro de ĉi tiuj arbaroj kaj de 
niaj kokosarboj. Ve! vi eble nun estas malfeliĉa!... - kaj 
li ekploris. 
Patro, nenion kaŝu al mi: ĉar vi ne povas diri, ĉu mi 
edziĝos kun Virginio, almenaŭ sciigu al mi, ĉu ŝi min
ankoraŭ amas, meze de tiuj altrangaj nobeluloj, kiuj parolas al la reĝo kaj ŝin vizitas. 
LA MALJUNULO 
Ho, amiko! Mi estas certa, ke ŝi vin amas pro multaj kaŭ- 
zoj, sed precipe ĉar ŝi estas virta. - Aŭdante tiujn vortojn, li ĝojege saltis al mia kolo. 
PAŬLO 
Sed ĉu vi kredas, ke la eŭropaj virinoj estas tiel hipokritaj, kiel oni montras ilin en la libroj, kiujn vi pruntedonis al mi? 
LA MALJUNULO 
La virinoj estas hipokritaj en landoj, kie viroj estas tiranoj; ĉie perforto elvokas ruzon. 
PAŬLO 
Kiel oni povas esti tirano de la virinoj? 
LA MALJUNULO 
Edzinigante ilin sen konsiliĝo kun ili: junulinon kun maljunulo, sentemulinon kun indiferentulo. 
PAŬLO 
Kial ne geedzigi kune tiujn, kiuj konvenas unu por alia: 
junulojn kun junulinoj, amantojn kun amantinoj.
LA MALJUNULO 
Ĉar en Francujo la plimultaj junuloj ne estas sufiĉe riĉaj 
por edziĝi kaj ili akiras riĉaĵojn, nur kiam ili estas maljunaj. Junaj, ili delogas la edzinojn de siaj najbaroj; maljunaj, ili ne povas fiksi la amon de siaj edzinoj. Junaj, ili 
trompas; maljunaj, ili estas siavice trompataj. Tio estas 
unu el la reagoj de la universala justeco, kiu regas super 
la mondo: troaĵo ĉiam egalpezas kun alia troaĵo. Tiel la 
plimultaj eŭropanoj pasigas sian vivon en tia duobla 
malordo; kaj tiu malordo pliiĝas en societo laŭ tio, ke la 
riĉaĵoj estas amasigataj de pli malgranda nombro da 
anoj. La ŝtato similas ĝardenon, en kiu arbetoj ne povas 
kreski, ĉar arbegoj ombrumas ilin; sed estas tiu diferenco: la beleco de ĝardeno povas esti konsekvenco de malmulteco de arbegoj, dum la prospero de ŝtato ĉiam dependas de la multeco kaj egaleco de la regatoj, kaj ne de 
la malmulteco de la riĉuloj. 
PAŬLO 
Sed kial oni bezonas esti riĉa por edziĝi? 
LA MALJUNULO 
Por pasigi sian vivon en plenegeco, nenion farante. 
PAŬLO 
Kaj kial ne labori? Mi ja laboras mem!
LA MALJUNULO 
En Eŭropo manlaborado senhonorigas: oni ĝin nomas 
mekanika laborado. Terplugado estas la plej malŝatata el 
ĉiuj. Metiiston oni multe pli estimas ol kamparanon. 
PAŬLO 
Kiel? Laboradon, kiu nutrigas la homojn, oni malŝatas 
en Eŭropo! Mi ne komprenas vin. 
LA MALJUNULO 
Ho! Neeble estas al homo, edukita en la naturo, kompreni la societajn malpravegaĵojn. Oni havas precizan 
ideon pri ordo, sed ne pri malordo. Beleco, virto, feliĉo 
havas konturojn; ilin ne havas malbeleco, malvirto kaj 
malfeliĉo. 
PAŬLO 
La riĉuloj ja estas feliĉaj. Nenio malhelpas ilin; ili povas 
plezurigi siajn amatojn. 
LA MALJUNULO 
La plimultaj estas tedataj de ĉiuj plezuroj pro tio, ke ili 
kostas nenian penon: ĉu vi ne spertis, ke la plezuro de 
ripozo akiriĝas per antaŭa laciĝo; la plezuro de manĝo 
per antaŭa malsatiĝo; la plezuro de trinko per la soifo? 
Nu! amon kaj amiĝon oni akiras nur per multaj malĝuoj 
kaj oferoj. La riĉaĵoj malebligas al la riĉuloj ĝui tiajn plezurojn, ĉar ili antaŭe forigas iliajn bezonojn. Aldonu al
la enuo, sekvo de ilia sateco, la fieregecon kaŭzatan de 
la riĉeco kaj vundeblan de la plej malgrava malĝuo, kiam 
eĉ la plej grandaj ĝuoj ne flatas ĝin plu. La odoro de 
multegaj rozoj plaĉas nur dum mallonga tempo; sed la 
doloro, kaŭzita de unu sola el iliaj dornoj, daŭras longe 
post la piko. Malfeliĉo en la mezo de plezuroj estas por 
la riĉuloj kvazaŭ domo meze de floroj. Kontraŭe, por la 
malriĉuloj, plezuro meze de malfeliĉoj, estas kvazaŭ 
floro meze de domoj: ili multe gustumas ĝian ĝuon. Jes, 
ĉia efiko estas pliigata de ĝia kontrasto. Naturo ĉion 
egalpezigis. Cetere, kiun staton vi preferas: havi preskaŭ 
nenion por esperi kaj ĉion por timi, aŭ havi preskaŭ nenion por timi kaj ĉion por esperi? La unua eco estas la 
stato de la riĉuloj kaj la dua estas la stato de la malriĉuloj. Sed tiajn ekstremaĵojn same malfacile toleras homoj, 
kies feliĉo konsistas en modereco kaj virto. 
PAŬLO 
Kion vi nomas virto? 
LA MALJUNULO 
Filo mia! Vi, kiu subtenas viajn parencojn per viaj laboroj, ne bezonas, ke mi ĝin klarigu al vi. Virto estas klopodo kontraŭ ni mem por aliula bono kun la intenco 
plaĉi nur al Dio.
PAŬLO 
Ho! kiel virta estas Virginio! Pro virto ŝi volis riĉiĝi por 
bonfari. Pro virto ŝi forveturis de ĉi tiu insulo; tien ĉi la 
virto ŝin rekondukos. 
La ideo pri ŝia baldaŭa reveno flamigis la imagon de tiu 
junulo, kaj lia tuta maltrankvileco malaperis. Virginio ne 
skribis, ĉar ŝi estis revenonta. En malmulte da tempo oni 
veturas el Eŭropo kun favora vento! Li nombris la 
ŝipojn, kiuj faris tiun kvarmilkvincentmejlan vojaĝon en 
malpli ol tri monatoj. La ŝipo, en kiu ŝi enŝipiĝis, certe 
faros ĝin en malpli ol du monatoj! La konstruistoj estas 
nuntempe tiel instruitaj kaj la maristoj tiel lertaj! Li parolis pri la aranĝoj, kiujn li faros por ŝin akcepti, pri la 
nova loĝejo konstruota, pri la plezuroj kaj surprizoj, 
kiujn li ĉiutage pretigos, kiam ŝi estos lia edzino. Lia 
edzino!... Tiu ideo lin ravis. "Almenaŭ, patro mia," li diris al mi, "vi faros nenion plu, krom por via propra plezuro. Ĉar Virginio estos riĉa, ni havos multajn negrojn, 
kiuj laboros por ni. Vi ĉiam estos kun ni, havante neniun 
zorgon ol amuziĝi kaj ĝoji." Kaj ekscitita, li iris al ŝia familio por ĝin sciigi pri sia ĝojego. 
En malmulte da tempo grandan timon anstataŭas 
granda espero. La vivaj pasioj ĉiam ĵetas la animon en la 
kontraŭajn ekstremojn. Ofte, la postan tagon, Paŭlo revenis por min viziti, premegata de malĝojo. Li diris:
"Virginio ne skribas. Se ŝi forirus el Eŭropo, ŝi sciigus 
min pri sia forveturo. Ha! la diroj pri ŝi ja estas veraj! 
Certe ŝia onklino ŝin edzinigis kun altranga nobelulo. La 
amo al riĉeco ŝin erarigis, kiel multajn aliajn. En tiuj 
libroj, kiuj tiel bone priskribas la virinon, virto estas nur 
temo por romano. Se Virginio estus virta, ŝi ne forlasus 
sian propran patrinon kaj min mem. Dum mi pasigas 
mian vivon pensante pri ŝi, ŝi forgesas min. Mi malĝoji- 
ĝas, ŝi amuziĝas. Ha! tia penso min senesperigas. Al mi 
malplaĉas ĉia laboro; ĉia societo min tedas. Dio volu, ke 
estu milito en Hindujo! Mi tien irus por morti. 
"Filo mia," mi respondis, "kuraĝo, kiu nin puŝas al 
morto, estas nur momenta kuraĝo. Ofte ĝin ekscitas la 
vanaj homaj aplaŭdoj. Sed ekzistas unu kuraĝo, pli malofta kaj pli necesa, kiu helpas nin por elporti ĉiutage, 
senateste kaj senlaŭde, la malfeliĉojn de la vivo: ĝi estas 
la pacienco. Tiu ĉi sin apogas ne sur la aliula opinio aŭ 
sur la puŝo de niaj pasioj, sed sur la volo de Dio. Pacienco estas la kuraĝo de la virto." 
"Ha?" li ekriis; "mi do ne estas virta! Min ĉio premegas kaj senesperigas." 
"Virto," mi respondis, "ĉiam egala, konstanta, neŝanĝ- 
ebla, ne estas homa eco. Meze de tiom da pasioj, kiuj nin 
agitas, nia saĝo konfuziĝas kaj malklariĝas; sed ekzistas 
lumturoj, kie ni povas rebruligi ĝian torĉon: ĝi estas la 
belliteraturo."
"Literaturo, filo mia, estas ĉiela helpo, ĝi estas kvazaŭ 
radioj de tiu saĝeco, kiu regas la universon; kiun homo, 
inspirita de la ĉielo, lernis fiksi sur la tero. Simila al sunradio, ĝi lumigas, ĝojigas, varmigas, ĝi estas dia fajro. 
Kiel fajro, ĉi preparas la tutan naturon por nia uzo. Ni 
per ĝi kunigas ĉirkaŭ nin la lokojn, homojn kaj tempojn; 
ĝi rememorigas nin pri reguloj de la homa vivo; ĝi kvietigas pasiojn; ĝi haltigas malvirtojn; ĝi ekscitas virtojn 
per respektindaj ekzemploj de la bonuloj, kiujn ĝi famigas kaj prezentas en ĉiam honorataj figuroj; ĝi estas kvazaŭ angelo ĉiela, malsupreniranta sur la teron por ĉarmi la homajn malfeliĉojn. La famaj verkistoj, kiujn ĝi 
inspiras, ĉiam aperis dum la plej malfacile elporteblaj 
tempoj, la barbaraj kaj malvirtaj tempoj. Filo mia, literaturo konsolis multajn homojn pli malfeliĉajn ol vi: 
Ksenofonton forpelitan de sia patrujo, en kiun li rekondukis dekmil grekojn; Scipion Afrikanan, teditan de la 
kalumnioj de la romanoj; Lukullon, teditan de iliaj subpostuloj; Catinat, de maldankemo de la reĝo. La grekoj 
tiel lerte difinis por ĉiu el la Muzoj, kiuj prezidas al literaturo, parton de nia inteligenteco por ĝin regi: ni do 
devas regigi de ili niajn pasiojn, por ke ili trudu al ili 
juĝon kaj baron. La literaturo devas plenumi, rilate al 
niaj animaj potencoj, samajn funkciojn kiel Horoj, kiuj 
jungis kaj kondukis la ĉevalojn de suno.
Legu do, filo mia. La saĝuloj, kiuj verkis antaŭ ni, estas vojaĝantoj, kiuj nin antaŭiris sur la vojon al malfeli- 
ĉo; ili prezentas al ni la manon kaj nin invitas kuniĝi al 
ili, kiam ĉio nin forlasis. Bona libro estas bona amiko." 
"Ha!" ekkriis Paŭlo, "mi ne bezonis legi, kiam Virginio 
estis ĉi tie; ŝi ne studis pli ol mi; sed, kiam ŝi rigardis min, 
nomante min sia amiko, neeble estis al mi ĉagreniĝi." 
"Sendube," mi diris, "ne ekzistas tiel agrabla amiko 
kiel amantino. Plie en virino estas malserioza gajeco, kiu 
forigas la viran malĝojon; ŝiaj graciaĵoj malaperigas la 
nigrajn fantomojn de la pripenso. Sur ŝia vizago vidiĝas 
dolĉaj allogoj kaj konfido. Kian ĝojon ne pliigas ŝia ĝojo? 
Kian frunton ne sensulkigas ŝia rideto? Kian koleron ne 
pacigas ŝiaj larmoj? Virginio revenos pli filozofa ol vi 
nun estas. Tre surprizita ŝi estos, ne retrovante la ĝardenon tute rearanĝitan, ŝi, kiu sonĝas nur pri ĝia plibeliĝo, 
malgraŭ la persekutado de ŝia parencino, for de sia patrino kaj de vi." 
La ideo pri la baldaŭa reveno de Virginio rekuraĝigis 
Paŭlon kaj rekondukis lin al la kampkulturaj okupoj. 
Feliĉa, meze de siaj ĉagrenoj, ĉar li proponis al sia laboro 
finon, kiu plaĉis al lia pasio. 
Matenon, je la tagiĝo - tio okazis la 24-an de decembro 
1744-a, - Paŭlo, leviĝante, ekvidis blankan flagon altigitan super la monto de la Eltrovo. Tiu flago estis signalo
pri ŝipo vidata sur la maro. Paŭlo kuris al la urbo, por 
ekscii, ĉu ĝi alportas informojn pri Virginio. Li tie restis 
ĝis la reveno de la havena piloto, kiu laŭ la kutimo enboatiĝis por ekkoni la ŝipon. Tiu homo revenis nur vespere. Li sciigis al la insulestro, ke la signalita ŝipo estas 
nomata Saint-Géran, sepcentbarela, komandata de ŝipestro nomata sinjoro Aubin; ke ĝi estas je kvar mejloj 
sur la plenmaro kaj albordiĝos en Port-Louis nur la morgaŭan tagon posttagmeze, se la vento estos favora. Tiam 
tute ne blovis vento. 
La piloto donis al la insulestro leterojn el Francujo, alportitajn de tiu ŝipo. Unu estis skribita de Virginio por 
sinjorino de La Tour. Paŭlo ĝin tuj prenis, rave kisis ĝin, 
metis ĝin sur sian bruston kaj kuris al la loĝejo.  Kiam li 
ekvidis de malproksime la familion, kiu sur la Ŝtonego 
de la adiaŭoj, atendis lian revenon, li suprenlevis la leteron, ne povante paroli; kaj ĉiuj tuj kunvenis ĉe sinjorino de La Tour por aŭdi la legadon de la letero. Virginio sciigis al ŝia patrino, ke ŝi elportis multajn malbonaĵojn de sia onklino, kiu volis ŝin edzinigi, malgraŭ ŝia 
volo, poste ŝin senheredigis kaj fine forpelis ŝin dum 
tempo, kiu ebligis alveni al Ile-de-France nur dum la urugana sezono; ke ŝi vane provis pacigi sian onklinon, 
montrante kion ŝi suldas al ŝia patrino kaj al la infanaj 
kutimoj; sed estis nomata malsaĝulino, kies kapon malbonigis romanoj; ke ŝi nun pensas nur pri la feliĉo revidi
kaj kisi sian karan familion, ke ŝi eĉ kontentigus tiun 
flaman deziron hodiaŭ mem, se la ŝipestro estus permesinta enŝipiĝi sur la boaton de la piloto, sed ke li kontraŭstaris tion pro la malproksimeco de la tero kaj la altondeco de la maro, kiu estas apude malgraŭ la kvieteco 
de la vento. 
Apenaŭ tiu letero estis legita, la tuta familio ĝojega, 
ekkriis: "Virginio alvenis!" La gemastroj kaj geservistoj 
kisas unu la alian. Sinjorino de La Tour diris al Paŭlo: 
"Filo mia, iru antaŭsciigi nian najbaron pri la alveno de 
Virginio." Domingo tuj bruligis lignan lumingon kaj 
Paŭlo kaj li vojiris al mia loĝejo. 
Estis ĉirkaŭ la deka horo vespere. Mi estis ĵus estinginta mian lampon kaj kuŝiĝinta, kiam mi ekvidis tra la 
palisaroj de mia kabano lumon en la arbaro. Poste mi 
aŭdis la voĉon de Paŭlo, kiu vokis min. Mi leviĝis, kaj 
apenaŭ mi estis vestita, Paŭlo, ekscitita kaj senspira, saltis al mia kolo, dirante: "Nu, nu, Virginio alvenis. Ni iru 
al la haveno; la ŝipo tie albordiĝos je la tagiĝo." 
Ni tuj ekvojiris. Kiam ni trapasis la arbaron je Longa 
monto kaj jam estis sur la vojo de Pamplemousses al la 
haveno, mi aŭdis, ke iu paŝas post ni. Estis negro, kiu 
rapide antaŭenpaŝis. Tuj kiam li min atingis, mi demandis lin, de kie li venas kaj kien li tiel rapide iras. Li respondis: "Mi venas el la insula kvartalo nomata Orpudro; oni sendas min al la haveno por sciigi la insulestron,
ke ŝipo el Francujo ĵetis ankron ĉe la insulo Ambro; ĝi 
pafegas por peti helpon, ĉar la maro ja estas tre malfavora!" Tiel parolinte, tiu homo daŭrigis sian vojon, ne 
plu haltante. 
Mi tiam diris al Paŭlo: "Ni iru al la kvartalo Orpudro, 
al Virginio; ĝi estas nur je tri mejloj de tie ĉi." Ni do ekiris al la norda parto de la insulo. La varmo estis sufoka. 
La luno leviĝis: ĉirkaŭ ĝi oni vidis tri grandajn nigrajn 
rondojn. La ĉielo estis terure malhela. Oni distingis, je la 
ofta lumaĵo de fulmoj, longajn striojn da dikaj, malhelaj, 
nealtaj nuboj, kiuj amasiĝis super la mezo de la insulo 
kaj rapidege venis el la maro, kvankam oni ne sentis ian 
venton sur la tero. Irante ni kredis, ke ni aŭdas tondron, 
sed aŭskultante atente, ni rekonis, ke tio estas pafego, 
ripetita de la eĥoj. Tiuj malproksimaj pafoj kun la vidaĵo 
de fulmotondra ĉielo min tremigis. Mi ne povis dubi, ke 
ili estas signaloj de pereanta ŝipo. Post duonhoro, ni ne 
aŭdis plu ian pafon; kaj tiu silento ŝajnis al ni pli teruriga 
ol la antaŭa funebra bruo. 
Ni rapidis, ne dirante unu vorton kaj ne kuraĝante 
interkomuniki niajn maltrankvilajn pensojn. Je noktomezo ni, tute ŝvitante, alvenis sur la marbordon en la 
kvartalon Orpudro. La maraj ondegoj disrompiĝis kun 
terurega bruo; ili kovris la ŝtonegojn kaj la bordojn per 
blankega ŝaŭmo kaj fajraj eroj. Malgraŭ la mallumo ni
distingis, per tiuj fosforaj lumaĵoj, la pirogojn de la fiŝ- 
kaptistoj, tiritajn antaŭen sur la sablo. 
Proksime de tie, ĉe la enirejo al arbaro, ni vidis fajron, 
ĉirkaŭ kiu kunvenis kelkaj insulanoj. Ni tien iris por ripozi, atendante la tagiĝon. Dum ni sidis apud tiu fajro, 
unu el la insulanoj rakontis al ni, ke dum la posttagmezo li vidis, sur la plenmaro ŝipon, portatan de marfluoj 
al la insulo; ke la noktiĝo malhelpis ĝin vidi; ke du horojn post la sunsubiro li aŭdis pafegon por peti helpon; 
sed ke la maro estis tiel malfavora, ke oni ne povis meti 
ian ŝipon eksteren por veturi al ĝi; ke poste li kredis vidi 
ĝiajn lanternojn lumigitaj kaj, en tiu okazo li timis, ke la 
ŝipo, veturinta tiel proksime al la bordo, pasis inter la 
tero kaj insulo Ambro, konfuzante tiun ĉi kun la loko 
Coin-de Mire, preter kiu pasas la ŝipoj alveturantaj en 
Port-Louis; ke, se tio okazis, kion li ne povas certigi, tiu 
ŝipo estas en plej granda danĝero. Alia insulano ekparolis kaj diris, ke li multfoje trapasis la kanalon inter la insulo Ambro kaj la marrando; ke li sondis ĝin, ke la sido 
kaj ankrofundo estas tre favoraj, ke la ŝipo tie estas tiel 
ekster la atingo de danĝero kiel en la plej bona haveno. 
"Mi metus tie mian tutan havaĵon kaj dormus same 
trankvile kiel sur la tero." Tria insulano diris, ke neeble 
estas al ŝipo flosi en tiun kanalon, kie apenaŭ ŝalupoj 
povas enveturi. Li certigis, ke li vidis ĝin ĵetantan ankron 
preter la insulo Ambro; tiel ke, se vento blovus en la
mateno, ĝi povus veturi aŭ al la plenmaro aŭ al la haveno. Aliaj insulanoj esprimis aliajn opiniojn. 
Dum ili interdisputis, laŭ la kutimo de la senokupaj 
kreoloj, Paŭlo kaj mi tute silentis. Ni tie restis ĝis la tagi- 
ĝo; sed la ĉielo estis tro malhela, por ke oni povu distingi 
ian objekton sur la maro, kiu estis cetere kovrata de nebulegoj; ni nur vidis sur la plenmaro malhelan nubon; 
oni diris al ni, ke tio estas la insulo Ambro, situanta je 
kvaronmejlo de la bordo. Tra tiu malhela lumaĵo oni 
vidis nur la pinton de la marbordo, kie ni estis, kaj kelkajn suprojn de la mezinsulaj montoj, kiuj, de tempo al 
tempo, aperis inter la ĉirkaŭantaj nuboj. 
Je la sepa horo matene ni aŭdis tamburadon en la 
arbaro: tio estis la insulestro, sinjoro de la Bourdonnais, 
kiu alrajdis, sekvata de taĉmento de pafilistoj kaj de 
multaj insulanoj kaj negroj. Li metis siajn soldatojn sur 
la marbordo kaj ordonis, ke ili ĉiuj samtempe pafu. Apenaŭ ili malŝarĝis, ni ekvidis sur la maro lumaĵon, preskaŭ tuj sekvitan de pafego. Ni opiniis, ke la ŝipo estas 
proksima kaj ni ĉiuj kuris al la flanko, kie ni vidis ĝian 
signalon. Ni tiam ekvidis tra la nebulo, korpon kaj velstangojn de granda ŝipo. Ni estis tiel proksime, ke malgraŭ la bruo de la ondegoj ni aŭdis la fajfilon de la manovrestro kaj la kriojn de la ŝipanoj, kiuj trifoje eldiris: 
"Vivu la reĝo!" Ĉar tio estas la krio de la francoj kaj en 
danĝeregoj kaj en ĝojegoj; kvazaŭ, en la danĝeroj, ili
petus helpon de sia princo, aŭ kvazaŭ ili volus montri, 
ke ili estas pretaj perei por li. 
De la momento, kiam Saint-Géran ekvidis, ke ni povas 
ĝin helpi, ĝi ne ĉesis pafegi post ĉiu tria minuto. Sinjoro 
de la Bourdonnais bruligis grandajn fajrojn ie post ie sur 
la marbordo kaj serĉigis nutraĵojn, tabulojn, ŝnuregojn 
kaj malplenajn barelojn, ĉe ĉiuj najbaraj loĝantoj. Baldaŭ 
oni vidis multegon da ili, akompanataj de iliaj negroj, 
ŝarĝitaj de provizaĵoj kaj ŝnurarmiloj; ili venis el la loĝ- 
ejoj de Orpudro, el la kvartalo Flaque kaj de la rivero 
Remparo. Unu el la plej maljunaj el tiuj loĝantoj proksimiĝis al la insulestro kaj diris: "Sinjoro, dum la nokto ni aŭdis mallaŭtajn bruojn sur la monto; en la arbaroj la arbofolioj senĉese moviĝas, kvankam la vento ne 
blovas; la marbirdoj rifuĝas al la tero: certe tiuj ĉi signoj 
antaŭmontras uraganon." 
"Nu, amikoj miaj," respondis la insulestro, "ni estas 
pretaj por tio, kaj certe la ŝipo ankaŭ." 
Efektive ĉio antaŭsignis baldaŭan uraganon. La nuboj, 
kiujn oni distingis je la zenito, estis terure nigraj en la 
centro kaj duonruĝaj ĉe la randoj. En la aero resonis la 
krioj de la mevoj, fregatoj kaj multegaj marbirdoj kiuj, 
malgraŭ la mallumo, alflugis el ĉiuj partoj de la horizonto por serĉi rifuĝejon sur la insulo. 
Matene ĉirkaŭ la naŭa horo oni aŭdis el la maro teruregajn bruojn, kvazaŭ akvofaloj miksitaj kun tondroj
ruliĝus de la supro de la montoj; ĉiuj ekkriis: "Jen la uragano!" kaj samtempe terura turnovento forigis la nebulegon, kiu kovris la insulon Ambro kaj ĝian kanalon. 
Saint-Géran tiam malkaŝiĝis kun sia homplena ferdeko, 
siaj velstangoj kaj bretmastoj, sia duonaltigita flago, kvar 
ŝnuregoj sur sia antaŭa parto kaj unu alligita sur la malantaŭa. Ankron ĝi jetis inter la insulo Ambro kaj la tero, 
ĉiflanke de la rifzono ĉirkaŭanta Isle-de-France, kaj kiun 
ĝi transveturis en loko, kie neniu ŝipo pasis antaŭe; ĝi 
prezentis al la ondegoj de la plenmaro sian antaŭan parton, kiu je ĉiu ondego enfluanta la kanalon tute leviĝis, 
tiel ke oni vidis ĝian kilon en la aero; sed, dum tiu movo, 
ĝis posta parto malaperis ĝis la kronaĵo, kvazaŭ ĝi estus 
subakvigita. En tiu sido, vento kaj maro ĝin ĵetis al la 
tero kaj neeble estis al ĝi forveturi tra la alkondukinta 
vojo aŭ, tranĉante la ŝnuregojn, veni al la bordo, kiun 
apartigas alta fundo plena de rifoj; ĉiu ondego, kiu rompiĝis kontraŭ la marbordo, muĝante antaŭensaltis ĝis la 
fundo de la golfetoj kaj ĵetis marŝtonojn ĝis pli ol kvindek futoj sur la teron; kaj, foriĝante, ĝi malkovris grandan parton de la bordo, kies ŝtonojn ĝi rulis kun raŭka 
kaj terura bruo. La maro, levata de la vento, ĉiumomente 
pli ŝvelis, kaj la tuta kanalo inter tiu ĉi insulo kaj la insulo Ambro estis vasta akvamaso da blanka ŝaŭmaĵo, 
sulkigata de profundaj ondegoj. Tiu ŝaŭmo amasiĝis en 
la fundon de la golfetoj je pli ol ses futoj alte kaj la vento, balaante la supraĵon, portis ĝin super la bordkrutaĵon 
ĝis pli ol duona mejlo sur la teron. Pro la blankaj, nekalkuleblaj ŝaŭmeroj, horizontale pelataj ĝis la malsupro de 
la montoj, oni kredis vidi neĝon eliĝantan el la maro. Je 
la horizonto prezentiĝis ĉiuj signoj de daŭra ventego; la 
maro ŝajnis konfuzita kun la ĉielo. Senĉese diseliĝis malbelegformaj nuboj, kiuj flugrapide trapasis zeniton, dum 
aliaj ŝajnis senmovaj, kvazaŭ grandaj ŝtonegoj. Oni vidis 
nenian bluan parton de la ĉielo; nur olivkolora kaj pala 
lumaĵo heligis ĉiujn terajn, marajn kaj ĉielajn objektojn. 
En la balanciĝoj de la ŝipo, kion oni timis, tio okazis. 
La ŝnuregoj de ĝia antaŭa parto rompiĝis kaj, ĉar ĝi estis 
jam tenata nur de unu ankreto, ĝi jetiĝis sur la ŝtonegojn, je sesklafta interspaco de la bordo. Ni ĉiuj dolorkriis. Paŭlo volis sin ĵeti en la maron, sed mi kaptis lin en 
la brako: "Filo mia, mi diris, ĉu vi volas perei?" 
"Mi helpu al ŝi aŭ mi mortu!" li ekkriis. Ĉar la malespero forprenis de li la saĝon, por eviti lian pereon, Domingo kaj mi ligis ĉirkaŭ lia talio longan ŝnuron, kies ekstremaĵon ni tenis. Paŭlo tiam antaŭeniris al Saint-Géran 
jen naĝante, jen marŝante sur la rifoj. Kelkfoje li esperis 
atingi la ŝipon, ĉar la maro, en siaj neregulaj movoj, lasis la ŝipon preskaŭ seka, tiel ke oni povus piede ĉirkaŭ- 
marŝi; sed poste, revenante kun nova furiozeco, ĝi kovris 
la ŝipon per grandegaj akvarkaĵoj, kiuj levis la tutan antaŭan kilon kaj reĵetis malproksimen sur la bordon la
malfeliĉan Paŭlon duondronintan, kun sangantaj kruroj 
kaj kontuzita brusto. Apenaŭ tiu junulo rekonsciiĝis, li 
restariĝis kaj reiris kun nova fervoro al la ŝipo, dume dispecigata de la teruregaj marskuoj. 
La tuta ŝipanaro, tiam malesperante pri sia saviĝo, sin 
ĵetegis en la maron sur velstangoj, tabuloj, kokokaĝoj, 
tabloj kaj bareloj. Oni tiam vidis ion eterne kompatindan: juna fraŭlino aperis sur la ferdeko de Saint-Géran, 
levante la brakojn al tiu, kiu tiel klopodis por ŝin savi. 
Estis Virginio; ŝi rekonis sian amanton laŭ lia kuraĝego. 
La vido de tiu amindulino, riskanta tiel teruran dan- 
ĝeron, nin plenigis je doloro kaj malespero. Virginio, 
kun nobla kaj sentima sinteno faris signojn, kvazaŭ por 
diri eternan adiaŭon. En la maron sin ĵetis ĉiuj ŝipanoj; 
nur unu, tute nuda kaj muskolita kiel Herakio, restis sur 
la ferdeko. Li respekte alproksimiĝis al Virginio: ni vidis 
lin genufleksanta kaj eĉ penanta forŝiri ŝiajn vestojn; sed 
ŝi inde forpuŝis lin kaj deturnis la kapon. Oni tuj aŭdis 
tiujn multajn kriojn de la vidantoj: "Savu ŝin, savu ŝin, 
ne forlasu ŝin!" Sed en tiu momento, kvazaŭ akvomonto terure grandega, ensaltegis inter la insulo Ambro kaj 
la marbordo kaj, muĝegante, antaŭenkuris al la ŝipo, 
kiun ĝi minacis per siaj nigraj flankoj kaj ŝaŭmantaj pintoj. 
Je tiu terura vidaĵo, la ŝipano sola sin ĵetis en la maron; 
kaj Virginio, vidante, ke morto estas neevitebla, metis
unu manon sur sian veston kaj la alian sur sian koron, 
kaj, alten levante serenajn okulojn, ŝi ŝajnis kvazaŭ an- 
ĝelo forflugonta al la ĉielo. 
Ho, terurega tago! ho ve! ĉio englutiĝis. La ondego 
renversis sur la teron parton de la rigardantoj, kiujn humaneco instigis antaŭeniri al Virginio, kaj la ŝipanon, 
kiu volis ŝin savi, naĝante. Tiu ĉi homo, evitinte certan 
morton, genufleksis sur la sablon, dirante: "Ho, Dio mia! 
Vi savis al mi la vivon; sed mi volonte ĝin oferus por tiu 
inda fraŭlino, kiu neniam volis senvestiĝi, kiel mi." 
Domingo kaj mi fortiris el la ondoj la malfeliĉan Paŭ- 
lon, senkonscian, sangantan ĉe la buŝo kaj oreloj. La 
insulestro liveris lin al kirurgoj, kaj, niaflanke, ni serĉis 
sur la marbordo la korpon de Virginio: sed la vento subite aliiĝis, kiel okazas en uraganoj, kaj ni ĉagreniĝis, pensante, ke ni eĉ ne povos honori al tiu malfeliĉulino per 
entombigaj ceremonioj. Ni ĉiuj foriris el tiu loko, premegataj de konsterno, malĝojegaj pro tiu perdo, en ŝippereo, kie multaj mortis; la plimultaj el ni dubis pri la ekzisto de Providenco, post tiel malgajega morto de virtulino; ĉar okazas tiel teruraj kaj nemerititaj malfeliĉoj, ke 
eĉ la espero de saĝulo ŝanceligas. 
Tamen oni metis Paŭlon rekonsciantan en najbara 
domo, ĝis li provis transportiĝi al sia loĝejo. Mi revenis 
kun Domingo por sciigi la patrinon de Virginio kaj ŝian 
amikinon pri tiu malfeliĉega okazo. Kiam ni alvenis al la
enirejo al la valo de la rivero Latania, la negroj diris al ni, 
ke la maro reĵetas multajn ŝiprubojn en apudan golfeton. Ni tien malsupreniris kaj la unua objekto, kiun mi 
vidis sur la bordo, estis la korpo de Virginio; ŝi estis duonkovrita de sablo, kun sama sinteno, kiun ni vidis, 
kiam ŝi pereis; ŝiaj trajtoj ne estis videble aliigitaj; ŝiaj 
okuloj estis fermitaj, sed sereneco ankoraŭ vidigis sur la 
frunto; nur pala morta violkoloro konfuziĝis sur siaj 
vangoj kun la ĉasteca rozkoloro. Unu el ŝiaj manoj estis 
sur la vestoj kaj la alia, apogita sur la koro, estis forte 
fermita kaj rigida. Mi pene eltiris el ĝi skatoleton; sed 
kiel mi surpriziĝis, kiam mi vidis, ke tio estas la portreto de Paŭlo, kiun ŝi promesis neniam forlasi dum sia 
vivo! Vidante tiun lastan signon de konstanteco kaj amemo de tiu malfeliĉulino, mi maldolĉe ploris. Domingo 
frapis al sia brusto kaj dolorkriis. Ni portis la korpon de 
Virginio en kabanon de fiŝkaptistoj, kie ni ĝin gardigis 
de malabraj mizerulinoj, kiuj ĝin zorge lavis. 
Dum ili sin okupis pri tiu malgaja ofico, ni supreniris 
al la loĝejo. Ni tiam trovis sinjorinon de La Tour kaj 
Margariton preĝantajn, atendante sciigojn pri la ŝipo. 
Tuj kiam sinjorino de La Tour nin ekvidis, ŝi ekkriis: "Kie 
estas mia filino, mia karulino, mia infanino?" Ne povante dubi pri ŝia malfeliĉo, laŭ mia silento, ŝi subite premiĝis je sufoko kaj dolora korpremo; ŝia voĉo konfuziĝis
je sopiro kaj ploregoj. Margarito ekkriis: "Kie estas mia 
filo? mi ne vidas mian filon!" kaj ŝi svenis. 
Ni kuris al ŝi; kaj ŝin malsveniginte mi certigis al ŝi, ke 
Paŭlo vivas kaj ke la insulestro zorgas pri li. Rekonsciiĝinte, ŝi sin okupis pri sia amikino, kiu de tempo al tempo longe svenis. Sinjorino de La Tour pasigis la tutan 
nokton en tiaj kruelaj suferoj; kaj, laŭ ilia longedaŭreco, 
mi juĝis, ke neniu doloro egalvaloras patrinan doloron. 
Kiam ŝi rekonsciiĝis, ŝi obstine rigardis al la ĉielo. Vane 
ŝia amikino kaj mi premis ŝiajn manojn en niaj, vane ni 
vokis al ŝi per la plej amemaj nomoj; ŝi ŝajnis nesentema pri tiuj atestaĵoj de nia malnova amikeco, kaj el ŝia 
premita brusto eliĝis nur mallaŭtaj ĝemoj. 
En la mateno oni alportis Paŭlon kuŝanta en palankeno. Li rekonsciiĝis, sed ne povis eldiri unu vorton. Lia 
intervidiĝo kun sia patrino kaj sinjorino de La Tour, pri 
kiu mi unue timis, pli bone efikis ol ĉiuj miaj ĝisnunaj 
zorgoj. Konsola radio aperis sur la vizaĝoj de tiuj ambaŭ 
malfeliĉaj patrinoj. Ili ambaŭ sidiĝis apud li, premis lin 
en siaj brakoj, lin kisis; kaj iliaj larmoj, ĝis nun haltigitaj 
de troa ĉagreno, ekfluis. Paŭlo baldaŭ ankaŭ ekploris. 
Kiam la naturo tiamaniere kvietigis ĉi tiuj tri malfeliĉuloj, longa dormetado anstataŭis ilian konvulsian doloron 
kaj havigis letargian, vere mortsimilan ripozon. 
Sinjoro de La Bourdonnais sekrete sciigis al mi, ke, laŭ 
lia ordono, la korpo de Virginio estis portita en la urbon
kaj ke de tie oni ĝin translokos en la preĝejon de Pamplemousses. Mi tuj malsupreniris al Port-Louis, kie mi trovis, ke ĉiukvartalaj loĝantoj kunvenis por ĉeesti ŝian funebron, kvazaŭ la insulo perdis tion, kion ĝi plej amas. 
En la haveno la ŝipoj krucigis siajn velstangojn, duonlevis la flagojn kaj pafegis de tempo al tempo. Grenadistoj antaŭmarŝis la irantaron. Ili mallevis siajn pafilojn: 
iliaj tamburoj, kovritaj per longaj krepoj, aŭdigis nur 
funebrajn sonojn, kaj oni vidis, premitaj de malĝojo, tiujn militistojn, kiuj tiom da fojoj estis sentime mortontaj en bataloj. Ok junulinoj, la plej nobelaj en la insulo, 
blanke vestitaj kaj tenantaj palmofoliojn en la mano, 
portis la florkovritan korpon de ilia virta kunulino. Ĥoro 
da infanetoj ĝin sekvis, kantante himnojn: post ili mar- 
ŝis la plej altrangaj insulanoj kaj stabanoj, la insulestro, 
sekvata de la popolamaso. 
Jen tio, kion ordonis la registaro por honori la virton 
de Virginio. Sed kiam ŝia korpo alvenis malsupren de tiu 
monto, je la vido de tiuj samaj kabanoj, kiujn ŝi faris tiel 
longe feliĉaj, kaj nun malgajegaj pro ŝia morto, la funebra ceremonio malordiĝis: la himnoj kaj kantoj ĉesis; en 
la ebenaĵo oni aŭdis nur sopirojn kaj ploregojn. Oni vidis la najbarajn junulinojn tiam alkurantajn por tuŝigi de 
la ĉerko de Virginio tukojn, rozariojn kaj kronojn, vokante al ŝi kvazaŭ al sanktulino. Patrinoj petis de Dio 
saman filinon; junuloj tiel konstantajn amantinojn; malriĉuloj tiel ameman amikinon; sklavoj tiel bonan mastrinon. 
Kiam la ĉerko alvenis sur la tombon, madagaskaraj 
negrinoj kaj mozambikaj kafrinoj ĉirkaŭmetis fruktokorbojn kaj alpendigis ŝtofpecojn al la najbaraj arbaretoj, 
laŭ la kutimo de sia lando; bengalaj kaj malabraj hindinoj alportis kaĝojn plenajn de birdoj, kiujn ili liberigis 
apud ŝia korpo: tiom perdo de aminda persono interesas ĉiujn naciojn! Kaj tiel granda estas la povo de malfeliĉa virtulo, ĉar ĝi kunigas ĉiujn religianojn ĉirkaŭ sia 
tombo! 
Oni devis starigi gardistojn apud ŝia tombo kaj forigi 
kelkajn junajn malriĉulinojn, kiuj obstine volis sin ĵeti 
internen, dirante, ke ili ne plu esperas konsolon en tiu ĉi 
mondo kaj ke ili devas morti kune kun sia sola bonfarintino. 
Oni entombigis ŝin apud la preĝejo Pamplemousses, 
sur ĝia orienta flanko, proksime de bambuareto, kie, 
venante al la meso kun sia patrino kaj Margarito, ŝi ŝatis 
ripozi, sidante apud sia tiama frato. 
Revenante el tiu funebra ceremonio, sinjoro de La 
Bourdonnais, sekvata de multenombra popolamaso, ĉi 
tien supreniris. Li proponis al sinjorino de La Tour kaj al 
ŝia amikino ĉiujn eblajn helpojn. En malmultaj, sed 
indignaj vortoj, li parolis pri ŝia malbona onklino; kaj,
alirante Paŭlon, li diris ĉion, kion li kredis taŭga por 
konsolo. 
"Mi deziris," li diris, "vian feliĉon kaj la feliĉon de via 
familio. Dio atestas pri tio. Amiko mia, iru Francujon; mi 
havigos al vi militistan oficon. Dum via foresto, mi zorgos pri via patrino kvazaŭ pri la mia." Kaj samtempe li 
prezentis al li sian manon; sed Paŭlo metis la sian kaj 
deturnis la kapon por lin ne vidi. 
Mi restis en la loĝejo de miaj malfeliĉaj amikinoj por 
doni al ili kaj al Paŭlo ĉiujn eblajn helpaĵojn. Post tri 
semajnoj Paŭlo povis marŝi; sed ju pli refortiĝis lia korpo, des pli kreskis lia ĉagreno. Li estis nesentema pri ĉio; 
liaj rigardoj estis malvivaj kaj li nenion respondis al ĉiuj 
demandoj. Sinjorino de La Tour, kiu estis mortanta, diris ofte al li: "Filo mia, kiam mi vidas vin, mi kredas vidi 
mian karan Virginion." 
Aŭdante tiun nomon "Virginio" li ektremis kaj foriris, 
malgraŭ la admonoj de lia patrino, kiu revokis lin al sia 
amikino. Sola li rifuĝis en la ĝardenon, sidiĝis sub la 
kokosarbo de Virginio, obstine rigardante al ŝia fonto. 
La kirurgo de la insulestro, kiu plej zorge flegis lin kaj la 
sinjorinojn, diris ke, por forigi de li la melankoliecon, ni 
devas fari ĉion, kio plaĉas al li, neniel kontraŭstarante; 
ke nur tiu rimedo povus venki lian obstinan silenton. 
Mi decidis obei tiun konsilon. Tuj kiam Paŭlo sentis 
sin iom reforta, li foriris el la loĝejo. Ĉar mi senĉese
observis lin, mi marŝis post li, kaj diris al Domingo, ke 
li kunprenu nutraĵon kaj nin akompanu. Ju pli tiu junulo 
malsupreniris el tiu monto, des pli lia ĝojo kaj forteco 
ŝajnis renaskiĝi. Li unue sekvis la vojon al Pamplemousses, kaj kiam li estis apud la preĝejo, en la bambualeo, li 
rekte iris al loko, kie li vidis teron freŝe fositan; li tie genufleksis kaj, levante la okulojn al la ĉielo, li longe pre- 
ĝis. Lia faro ŝajnis al mi bona antaŭsigno pri la reveno de 
lia saĝo, ĉar tiu konfido al la Supera Estulo montris, ke 
lia animo denove nature funkcias. Domingo kaj mi genufleksis, laŭ lia ekzemplo, kaj ni preĝis kun li. Poste li 
leviĝis kaj iris al la nordo de la insulo, ne tre atentante 
pri ni. Estante certa, ke li ne nur ne scias, en kiun lokon 
oni metis la korpon de Virginio, sed ke li eĉ ne scias, ĉu 
oni eltiris ĝin el la maro, mi demandis lin, kial li preĝis 
al Dio sub tiuj bambuoj; li respondis: "Ni tiel ofte tien 
iris!" 
Li daŭrigis sian iradon ĝis la enirejo al ĉi tiu arbaro, 
kie nokto nin surprizis. Tie mi admonis lin, ke li sorbu 
iom da nutraĵo, laŭ mia ekzemplo, poste ni dormis sur 
herbo, sub arbo. La morgaŭan tagon, mi ekkredis, ke li 
decidiĝos returnen iri. Efektive, li kelkatempe rigardis 
sur la ebenaĵo la preĝejon Pamplemousses kun ĝiaj longaj 
bambualeoj, kaj moviĝis kvazaŭ li volis tien reiri; sed li 
subite ensoviĝis en la arbaron, ĉiam irante al la nordo. 
Mi divenis lian intencon kaj mi vane klopodis lin deturni. En la tagmezo, ni alvenis en la kvartalon Orpudro. Li 
rapide malsupreniris sur la marbordon, al la loko, kie 
pereis Saint-Géran. Vidante la insulon Ambro kun la 
tiam spegulglata kanalo, li ekkriis: "Virginio! Ho, kara 
Virginio mia!" kaj li tuj svenis. 
Domingo kaj mi portis lin en la arbaron, kie ni pene 
malsvenigis lin. Tuj kiam li rekonsciiĝis, li volis reiri sur 
la marbordon; sed mi petegis, ke li ne renovigu sian doloron kaj la mian per tiel kruelaj rememoroj, kaj ekiris 
aliloken. Fine, dum ok tagoj, li iris en ĉiujn lokojn, kie li 
trovigis kun sia infana kunulino. Li trapasis la vojeton, 
kiun ŝi sekvis por peti la pardoniĝon de la sklavino de la 
Nigra rivero; li poste revidis la bordojn de la rivero Trimama, kie ŝi sidiĝis, ne povante plu marŝi, kaj la arbaron, en kiu ŝi perdigis; ĉiuj lokoj, kiuj rememorigis lin pri 
maltrankviliĝoj, ludoj, manĝoj, bonfaremo de lia amatino; la rivereto de la Longa monto, mia dometo, la najbara 
akvofalo, la papajarbo plantita de ŝi, la herbejoj, kie ŝi 
ŝatis kuri, la arbaraj vojkruciĝoj, kie ŝi kantis, lin unu 
post la alia plorigis; kaj la samaj eĥoj, kiuj tiel ofte resonadis iliajn kunajn ĝojkriojn, nun malgaje ripetis tiujn dolorajn vortojn: "Virginio! ho, kara Virginio mia!" 
En tiu sovaĝa kaj amema vivo, liaj okuloj kaviĝis, lia 
vizaĝa koloro flaviĝis kaj lia farto pli kaj pli malboniĝis. 
Konvinkita, ke sento pri niaj malfeliĉoj multobliĝas per 
rememoro pri niaj plezuroj kaj ke la pasioj pliiĝas en
izoleco, mi decidis forigi mian malfeliĉan amikon el la 
lokoj, kiuj lin rememorigas pri la perdo de sia amatino, 
kaj transmeti lin en ian lokon de la insulo, kie estas multaj plezuroj. Por tio, mi kondukis lin sur la loĝatajn altaĵojn de la kvartalo Williams, kien li neniam iris. Terkulturado kaj komerco faris tiun parton de la insulo bruplena kaj diversa. Tie troviĝis ĉarpentistoj, kiuj kvadratigis 
lignaĵon kaj aliaj, kiuj ilin tabuligis, veturiloj iris kaj venis laŭlonge de la vojoj; grandaj brutaroj da bovoj kaj 
ĉevaloj sin pastiĝis sur vastaj herbejoj, kaj la kamparo 
estis kovrita de diversaj loĝejoj. La teralteco ebligis en 
multaj lokoj kulturadon de diversaspecaj vegetaĵoj el 
Eŭropo. Oni vidis ĉi tie kaj tie grenrikoltojn sur ebenaĵo, 
fragarojn en arbaraj maldensejojn kaj rozajn plektobarilojn laŭlonge de la stratoj. La aerfreŝeco, streĉante la 
nervojn, estis eĉ favora por la sano de la blankuloj. De 
tiuj altaĵoj, situantaj meze de la insulo kaj ĉirkaŭataj de 
grandaj arbaroj, oni vidis nek la maron nek Port-Louis 
nek la preĝejon Pamplemousses nek ion, kio povus rememorigi Paŭlon pri Virginio. Eĉ la montoj, kiuj prezentas 
diversajn ĉenerojn ĉe la flanko de Port-Louis, estas, ĉe la 
flanko de la Williams-aj ebenaĵoj, rekta kaj perpendikula 
promontoro, el kie altiĝas multaj longaj ŝtonpiramidoj, 
ĉirkaŭ kiuj kuniĝas la nuboj.
Sur tiujn ebenaĵojn mi do kondukis Paŭlon. Mi senĉese 
lin agadigis, marŝante kun li sune kaj pluve, tage kaj 
nokte, vagante tra arbaroj, displugitaj kampoj, por distri lian spiriton per korpa laceco kaj okupi lin per la nescio pri la loko kaj perdita vojo. Sed animo de amanto 
ĉie retrovas postsignojn de la amatino. Nokto kaj tago, 
kvieteco de solejoj kaj bruo de loĝejoj, eĉ tempo, kiu forprenas tiom da rememoroj, nenio povis lin distri. Same 
kiel magneta montrilo tuŝita, se oni ĝin agitas, turniĝas 
al la altiranta poluso, kiam ĝi restaras, tiel, kiam mi demandis al Paŭlo, perdita meze de la Williams-aj ebenaĵoj; "Kien ni nun iru?" li turnis sin al la nordo kaj diris: 
"Jen niaj montoj, ni reiru al ili." 
Mi ja komprenis, ke ĉiuj miaj rimedoj por lin distri 
estas senutilaj kaj ke mi devas ataki lian propran pasion, 
uzante por tio ĉiujn fortojn de mia malforta saĝo. Mi do 
respondis: "Jes, jen la montoj, en kiuj loĝis via kara Virginio kaj jen la portreto, kiun vi donis al ŝi; mortante ŝi 
portis ĝin sur sia koro, kies lastaj batoj estis por vi." 
Mi tiam prezentis al Paŭlo la portreton, kiun li donis 
al Virginio, ĉe la rando de la fonto sub la kokosarboj. Je 
tiu vidaĵo, pereiga ĝojo ekflamis en liaj okuloj. Li avide 
kaptis per siaj malfortaj manoj tiun portreton, kiun li 
metis sur sian buŝon. Lia bruste tiam premiĝis kaj en liaj 
duonsangantaj okuloj ploroj haltis, ne fluante.
Mi diris: "Filo mia, aŭskultu min, kiu estas via amiko; 
kiu estis amiko de Virginio; kiu, meze de viaj esperoj, 
ofte penis fortigi vian saĝon kontraŭ la neantaŭvideblaj 
okazoj de la vivo. Kion vi tiel maldolĉe bedaŭras? Ĉu 
vian malfeliĉon? Ĉu la malfeliĉon de Virginio? 
Vian malfeliĉon? Jes, sendube ĝi estas granda. Vi perdis la plej amindan fraŭlinon, kiu estus estinta la plej 
inda edzino; ŝi oferis sian interesaĵon por via, kaj vin 
preferis ol la riĉecon, kiel solan indan rekompencon de 
ŝia virto. Sed ĉu vi scias ĉu la amatino, de kiu vi atendis 
tiel puran feliĉon, ne estus estinta por vi kaŭzo de multegaj penoj? Senbiena kaj senhereda ŝi estis; vi de tiam 
estus devinta dividi kun ŝi vian solan laboradon. Reveninta pli delikata pro sia edukiteco kaj pli kuraĝa pro sia 
malfeliĉo mem, ŝi ĉiutage estus pli lacegiĝinta, penante 
labori kun vi. Kiam ŝi estus naskinta idojn, ŝiaj kaj viaj 
pripensoj estus pliiĝintaj pro la malfacileco subteni, sola 
kun vi, la maljunajn patrinojn kaj naskiĝantan familion. 
Vi diros: la insulestro estus al ni helpinta. Sed ĉu vi 
scias, ĉu vi havos ofte estrojn, similaj al sinjoro de La 
Bourdonnais, en insulo, kiu tiel ofte ŝangas registon? Ĉu 
ne venos senmoralaj kaj senvirtaj estroj? Ĉu, por havi ian 
mizeran helpaĵon, via edzino ne estus devinta amindumi? Aŭ ŝi estus estinta malforta kaj vi estus plendinda; 
aŭ ŝi estus saĝa kaj vi restus malfeliĉa: feliĉa se, pro ŝia
beleco kaj virto, vi ne estus persekutita de viaj esperitoj 
protektontaj! 
Mi havus ankaŭ, vi diros, feliĉon, sendependan de 
riĉeco, protekti la amatinon, kiu alligiĝas al ni laŭ sia 
malforto mem; sin konsoli per miaj propraj maltrankviloj; ŝin ĝojigi per mia malgajeco kaj pliigi mian amon per 
niaj reciprokaj ĉagrenoj. Sendube, virto kaj amo ĝuas 
siajn maldolĉajn plezurojn. Sed ŝi ne estas plu kaj restas 
tio, kion al plej amis ekster vi, ŝia patrino kaj la via, kiujn via nekonsolebla doloro entombigos. Helpu ilin kaj, 
kiel por ŝi, tio estos via feliĉo. Filo mia, bonfarado estas 
feliĉo de virto; ne estas sur la tero alia pli certa, nek pli 
granda. Projektoj pri plezuro, ripozo, ĝojego, plenegeco, 
gloro ne konvenas por la homo, malforta, vaganta kaj 
pasanta. Vidu, kiel paso al riĉeco vin ĉiujn enkondukis 
de malfeliĉo en malfeliĉon. Vi ja vere kontraŭstaris; sed 
kiu ne estus kredinta, ke la vojaĝon de Virginio ne finos 
ŝia kaj via feliĉo? Invitoj de riĉa kaj maljuna parencino, 
konsiloj de saĝa insulestro, aplaŭdoj de kolonio, admonoj kaj aŭtoritato de pastro decidis la malfeliĉon de Virginio. Ni tiel kuras al nia perdiĝo, trompitaj de la prudento mem de niaj regantoj. Pli bone estus sendube ne 
kredi al ili, nek fidi al la voĉo kaj esperoj de trompa 
mondo. Sed fine, inter tiom da homoj okupataj sur ĉi 
tiuj ebenaĵoj, inter tiom da homoj, kiuj iras Hindujon 
por riĉiĝi, aŭ hejme ĝuas ripoze en Eŭropo la laborojn
de la unuaj, ĉiu el ili iam perdos, kion ĝi plej amas: famecon, riĉecon, edzinon, idon, amikon. La pli multaj 
aldonos al sia perdaĵo rememoron pri sia propra senprudentaĵo. Enpensiĝante, vi neniel povas vin riproĉi. Vi 
estis fidela je via fido; dum juneco vi havis la prudenton 
de saĝulo, ĉar vi ne forigis de la naturo. Viaj projektoj 
estis rajtaj, ĉar ili estis puraj, simplaj, malprofitemaj kaj 
ĉar vi havis sur Virginio sanktajn rajtojn, neniel kontraŭstareblajn de ia ajn riĉeco. Vi perdis ŝin, nek pro via 
senprudento, nek via avareco, nek via malvera saĝeco, 
sed pro Dio mem, kiu uzis aliulajn pensojn por forpreni de vi la amatinon; Dio, de kiu vi ĉion havas, kiu vidas 
ĉion konvenan por vi kaj kies saĝeco allasas nenian pretekston por pento kaj malespero, kiuj venas post la malfeliĉoj kiujn ni mem kaŭzis. 
Jen estas tio, kion vi povas diri en via malfeliĉo: tion 
mi ne meritis. Nu, ĉu la malfeliĉon de Virginio, ŝian finiĝon, ŝian nunan staton vi bedaŭras? La sorton rezervitan al nobeleco, beleco kaj imperioj mem ŝi suferis. 
Homa vivo kun ĉiuj siaj projektoj staras kvazaŭ tureto, 
kies morto estas kronaĵo. Naskiĝante, ŝi estis difinita por 
morto. Feliĉa ŝi estis, ke ŝi malligis la ligilojn de la vivo 
pli frue ol ŝia patrino, ol la via, ol vi, tio estas, ke ŝi ne 
mortis la lasta el ĉiuj. 
Morto, filo mia, estas bono por ĉiuj homoj; ĝi estas la 
nokto de tiu malkvieta tago nomata la vivo. En morta
dormo ripozas poreterne malsanoj, doloroj, ĉagrenoj, 
timoj, kiuj senĉese agitas la malfeliĉajn vivantojn. Ekzamenu la ŝajne plej feliĉajn homojn; vi vidos, ke sian falsan feliĉon ili tre kare akiris: publikan estimon per hejmaj malfeliĉoj; riĉecon per malsaniĝo, la tiel maloftan 
plezuron de la amo per senĉesaj oferoj: kaj ofte, je la fino 
de vivo oferita al aliula profito, ili vidas ĉirkaŭ si nur 
malverajn amikojn kaj sendankajn parencojn. Sed Virginio estis feliĉa ĝis la lasta momento. Tia ŝi estis kun ni 
per la naturo, for de ni per la virto; kaj eĉ en la terura 
momento, kiam ŝi pereis, ŝi estis ankoraŭ feliĉa; ĉar, ĉu 
rigardante la tutan kolonion, kiun ĉagrenegas ŝia perdo, 
ĉu vin, kiu tiel kuraĝe kuris al ŝia helpo, ŝi vidis, kiel ŝi 
estas kara al ĉiuj; ŝi fortiĝis kontraŭ la estonto per la rememoro pri sia senkulpa vivo; ŝi tiam ricevis la premion, 
rezervitan de la ĉielo al la virto: superan kuraĝon en 
danĝero. Al la morto ŝi prezentis serenan vizaĝon. 
Filo mia, Dio elportigas de la virtulo ĉiujn okazojn de 
la vivo por montri, ke ĝi sola povas ilin uzi kaj el tio trovi 
feliĉon kaj gloron. Kiam Li rezervas famon, Li altigas ĝin 
sur altan teatron, ĝin bataligas kun morto; tiam ĝia kuraĝo utilas por ekzemplo kaj la rememoron pri ĝiaj malfeliĉoj ploras poreterne la posteuloj. Jen la senmorta monumento rezervita al ĝi sur la tero, kie ĉio pasas, kie eĉ 
rememoro pri la plimultaj reĝoj baldaŭ forgesiĝas poreterne.
Sed Virginio ekzistas ankoraŭ. Filo mia, vidu ke ĉio 
sur la tero aliiĝas, kaj tamen nenio perdiĝas. Neniu homa arto povos neigi la plej etan materieron; kaj kio estis saĝa, sentema, amanta, virta, religia, tio pereus, kiam 
korpaj elementoj estas nedetrueblaj! Ha! se Virginio 
estis feliĉa kun ni, ŝi nun estas feliĉa pli multe. Dio ekzistas, filo mia; la tuta naturo tion montras; tion mi ne 
bezonas pruvi. Nur la malboneco de la homoj neigas 
justecon, kiun ili timas. Sento pri Li estas en via koro kaj 
en Liaj verkoj antaŭ vi. Nu, ĉu vi kredas, ke Li lasos Virginion senrenkompence? Ĉu vi kredas, ke la sama Potenco, kiu enigis tiel noblan animon en tiel belan formon, en kiu vi sentis dian arton, ne povus sin savi el la 
maro? Ke tiu, kiu aranĝis la nunan homan feliĉon per 
nekonataj leĝoj, tiu ne povos prepari alian al Virginio 
per same nekonataj leĝoj? Kiam ni estis en nenieco, se 
ni estus povintaj pensi, ĉu ni povus havi ideon pri nia 
ekzisteco? Kaj nuntempe, kiam ni estas en tiu malluma, 
forfluganta ekzisto, ĉu ni povas antaŭvidi trans la morto, kio ni fariĝos poste? Kiel teatron de sia inteligento kaj 
boneco, ĉu Dio bezonas, kiel homo, nian malgrandan 
terglobon, kaj ĉu Li povis disvastigi la homan vivon nur 
en la kampoj de la morto? En la oceano ne estas akvoguto, kiu ne estas plena de vivantaj estaĵoj, rilatantaj kun 
ni; kaj nenio por ni ekzistus inter tiom da astroj, rulantaj super niaj kapoj! Kiel! Supera inteligento kaj dia boneco ekzistus ĝuste nur kie ni estas! Kaj en tiuj radiantaj kaj sennombraj globoj, en tiuj senfinaj ĉirkaŭaj lumkampoj, neniam malheligitaj de fulmotondroj kaj noktoj, estus nur vana spaco kaj eterna nenieco! Se ni, kiuj 
nenion donis al ni, kuraĝus starigi limojn al la potenco 
de Tiu, de kiu ni ĉion ricevis, ni povus kredi, ke ni estas 
tie sur la limoj de Lia imperio, kie vivo batalas kun morto, kaj senkulpeco kun tiraneco! 
Sendube virto ie ricevas rekompencon. Virginio nun 
estas feliĉa. Ha! Se el la anĝelejo ŝi povus komuniki kun 
vi, ŝi dirus kiel en siaj adiaŭoj: Ho, Paŭlo! vivo nur estas 
elproviĝo. Mi estis trovata fidela al la legoj de la naturo, 
amo kaj virto. Mi traveturis la marojn por obei miajn 
parencojn; mi forlasis riĉecon por konservi mian fidon 
kaj mi pli amis perdi vivon ol malrespekti la ĉastemon. 
La ĉielo trovis mian vivon sufiĉe plena. Mi foriĝis poreterne el malriĉeco, kalumnio, agiteco, vidaĵo de la aliulaj doloroj. Neniu el la malfeliĉoj, kiuj timigas al la homoj, de nun povas min atingi; kaj vi kompatas al mi! Mi 
estas tiel pura kaj nedifektebla kiel lumero; kaj vi min 
revokas al la nokto de la vivo! Ho, Paŭlo! ho, amiko mia! 
Rememoru pri tiuj feliĉaj tagoj, kiam de la mateno ni ĝ- 
uis la volupton de la ĉielo, leviĝante kun la suno sur la 
pintoj de tiuj ŝtonegoj kaj disiĝanta kun ĝiaj radioj en 
niajn arbarojn. Ni sentis ravadon, kies kaŭzon ni ne 
povis kompreni. En niaj senkulpaj deziroj ni volis ĉion
vidi por ĝui la riĉajn kolorojn de la matenruĝo; flari la 
odoron de niaj plantoj; aŭdi la kantadon de niaj birdoj; 
korsenti tiujn bonfarojn. Nun ĉe la fonto de la beleco, el 
kie venas ĉio, kio estas agrabla sur tero, mia animo 
vidas, gustumas, aŭdas, tuŝas senpere tion, kion ĝi antaŭe sentis per malakraj organoj. Ha! kiu lingvo povus 
priskribi tiujn senlimaĵojn, kiujn mi eterne loĝas? Kion 
senfina potenco kaj ĉiela boneco povis krei por konsoli 
malfeliĉulon; kion amikeco de multegaj estuloj, ĝojigitaj 
pro sama ĝojo, povas harmoniigi en komunaj entuziasmoj, ĉion ĉi ni senmikse sentas. Elportu do vian ricevitan elproviĝon, por pliigi la feliĉon de via Virginio per 
senfinaj amoj, per neestingebla edzeco. Tie mi pacigos 
viajn bedaŭrojn; tie mi viŝos viajn larmojn. Ho, amiko 
mia! juna edzo mia! Altigu vian animon al la senfino por 
elporti momentajn ĉagrenojn." 
Mia propra kortuŝiĝo finis mian paroladon. Paŭlo, obstine rigardante al mi, ekkriis: "Ŝi ne estas plu! Ŝi ne estas plu!" Kaj longa senkonscio sekvis tiujn dolorajn parolojn. 
Poste, rekonsciante, li diris: "Ĉar morto estas bono, 
ĉar Virginio estas feliĉa, mi ankaŭ volas morti por kuniĝi 
al Virginio." Tiel miaj konsolaj pravigoj nur utilis por 
pliigi lian malesperon. Mi estis kvazaŭ homo volanta 
savi sian amikon, kiu dronas en la mezo de riverego kaj 
ne volas naĝi. Doloro lin superpremis. Ho ve! malfeliĉoj
dum juneco preparas homon por la vivo, kaj ilin neniam 
estis elportinta Paŭlo. 
Mi rekondukis lin al lia loĝejo. Mi trovis lian patrinon 
kaj sinjorinon de La Tour en pli granda konsumiĝo. 
Margarito estis la plej premegata. La vivaj karakteroj, 
kiujn ne atingas malgravaj malfeliĉoj, malplej bone kontraŭstaras al la gravaj ĉagrenoj. Al mi ŝi diris: "Ho, bona 
najbaro mia, al mi ŝajnis ĉi nokte, ke mi vidas Virginion, 
blanke vestitan, meze de laŭboj kaj ravaj ĝardenoj; al mi 
ŝi diris: Mi ĝuas enviindan feliĉon. Poste, ŝi, ridetante, 
alproksimiĝis al Paŭlo kaj forprenis lin kune kun si. Penante deteni mian filon, mi sentis, ke mi lin sekvas kun 
neesprimebla feliĉo. Tiam mi volis adiaŭi al mia amikino; mi subite vidis ŝin, kiu postvenas kun Paŭlo kaj Domingo. Sed ion mi trovas ankoraŭ pli stranga: sinjorino 
de La Tour havis, tiun saman nokton, sonĝon akompanatan de samaj cirkonstancoj." 
Mi respondis: "Amikino mia, mi kredas, ke nenio en 
la mondo okazas sen permeso de Dio. Sonĝoj kelkfoje 
antaŭmontras veron." 
Sinjorino de La Tour rakontis al mi tute similan sonĝon, 
okazintan dum tiu sama nokto. Mi neniam rimarkis, ke 
tiuj sinjorinoj estas iel superstiĉemaj; mi do tre miris pri 
la konformeco de iliaj sonĝoj kaj mi ne dubis, ke ĝi efektiviĝos. Opinio pri montrado de la vero dum nia dormeto estas kutima ĉe ĉiuj popoloj en la mondo. La plej 
famaj antikvuloj kredis je tio; interalie Aleksandro, Cesaro, Scipio, ambaŭ Katonoj kaj Brutuso, kiuj ne estis 
kredemuloj. La Malnova kaj Nova Testamento prezentas multajn ekzemplojn de sonĝoj, poste efektiviĝintaj. 
Pri tio mi bezonas nur mian propran sperton; kaj mi 
multfoje sentis, ke sonĝoj estas avertoj al ni donataj de 
ia inteligento, kiu interesiĝas pri ni. Neeble estas, ke oni 
kontraŭparolu aŭ defendu per rezonado tiel superhomajn aferojn. Tamen, se la homa saĝo estas nur figuro 
de la Dia, ĉar plenaĝulo povas konigi siajn intencojn ĝis 
mondlimo per sekretaj kaj kaŝitaj rimedoj, kial universega inteligento ne uzus similajn rimedojn por sama 
celo? Amiko konsolas sian amikon per letero, kiu trapasas multegajn landojn, rondiras meze de naciaj malamoj, kaj alportas ĝojon kaj esperon al unu sola homo; 
kial la supera Protektanto de la senkulpeco ne povas 
helpi, per ia sekreta vojo, al virta animo, kiu konfidas al 
ĝi sola? Ĉu Li bezonas ian eksteran signon por efektivigi sian volon, tiu, kiu senĉese agas en ĉiuj siaj verkoj per 
interna laborado. Kial dubi pri songoj? Ĉu la vivo, plena de tiom da pasantaj kaj vanaj projektoj, ne estas son- 
ĝo?
Kio ajn estas, la sonĝo de miaj malfeliĉaj amikinoj baldaŭ efektiviĝis. Paŭlo mortis du monatojn post la morto de sia kara Virginio, kies nomon li senĉese elparolis. 
Margarito kun ĝojo ebligita nur de virto, vidis ke la 
morto alproksimiĝas al ŝi, ok tagojn post la morto de ŝia 
filo. La plej amajn adiaŭojn al sinjorino de La Tour ŝi 
diris, "esperante dolĉan kaj eternan kuniĝon. Morto 
estas la plej granda bono," ŝi aldonis, "oni devas ĝin deziri. Se vivo estas puno, oni devas deziri la finon; se ĝi 
estas elproviĝo, oni devas ĝin peti mallonga." 
La registaro zorgis pri Domingo kaj Mario, kiuj ne 
povis plu servi kaj ne postvivis longe siajn mastrinojn. 
La malfeliĉa hundo Fidela mortis de konsumigo proksimume en la sama tempo, kiel ĝia mastro. 
Mi kondukis al mia hejmo sinjorinon de La Tour, kiu 
elportis tiel grandajn perdojn kun nekredebla grandanimeco. Paŭlon kaj Margariton ŝi konsolis ĝis lasta momento, kvazaŭ ŝi elportus nur ilian malfeliĉon. Kiam ŝi 
ne vidis ilin plu, ĉiutage ŝi parolis al mi kvazaŭ pri karaj 
najbaraj amikoj. Tamen ŝi postvivis ilin nur unu monaton. 
Anstataŭ riproĉi sian onklinon pro siaj malfeliĉoj, ŝi pre- 
ĝis al Dio, ke Li pardonu ŝin kaj ke Li pacigu la terurajn 
spiritkonfuzojn, kiuj ŝin atakis, tuj post kiam ŝi tiel malhumane forpelis Virginion.
Tiu malsaĝa parencino baldaŭ ricevis punon pro sia 
malbonkoreco. Mi eksciis de alveturantaj ŝipoj, ke ŝi 
estas agitata de malsanoj, kiuj faris ŝian vivon kaj morton same netolereblaj. Jen ŝi riproĉis sin pro la frumatura finiĝo de ŝia ĉarma nevino kaj la sekvinta perdo de ŝia 
patrino; jen ŝi laŭdis sin, ke ŝi forpelis du mizerulinojn, 
kiuj, ŝi diris, senhonorigis sian familion per siaj malnoblaj inklinoj. Kelkfoje, koleranta pro la multegaj mizeruloj, kiuj plenigis Parizon, ŝi ekkriis: "Kial oni ne forpereigas tiujn sentaŭgulojn en la koloniojn?" Kaj ŝi aldonis, 
ke humanaj, virtaj, religiaj ideoj, alprenitaj de ĉiuj popoloj, estas nur elpensaĵoj de la politiko de iliaj regnestroj. 
Kaj, sin ĵetante subite en kontraŭan ekstremon, ŝi liveriĝis al superstiĉaj teruroj, kiuj timegigis ŝin. Grandegan 
almozaĵon ŝi alportis al riĉaj monaĥoj, kiuj ŝin regis, petegante, ke ili pacigu Dion per la ofero de ŝia riĉeco: kvazaŭ bienoj rifuzitaj al malfeliĉuloj povus plaĉi al la Patro 
de la homoj! Ofte ŝia imago prezentis brulantajn kampojn, flamajn montojn aŭ malbelegajn fantomojn, kiuj 
vagis, vokante al ŝi per grandaj krioj; ŝi genufleksis antaŭ siaj konsilistoj kaj imagis kontraŭ si mem punegojn 
kaj turmentegojn, - ĉar la ĉielo, la justa ĉielo, sendas al 
kruelanimuloj teruregajn religiojn. 
Tiel ŝi pasigis multajn jarojn laŭvice ateista kaj superstiĉa, same abomenante morton kaj vivon. Sed la sama
kaŭzo pro kiu ŝi oferis naturajn sentojn, finis tiel malbonan vivon. 
Vidante, ke ŝiajn riĉaĵojn poste heredos malamataj 
parencoj, ŝi ĉagreniĝis; ŝi do provis vendi la pli bonajn 
partojn el ili; sed la heredontoj, profitantaj ŝian malsaniĝon, malliberigis ŝin kiel frenezulinon kaj administris 
ŝiajn bienojn. Tiel ŝiaj riĉaĵoj mem ŝin finigis; kaj, same 
kiel ili faris malbona la koron de tiu, kiu posedis ilin, tiel 
same ili malsaĝigis tiujn, kiuj ilin deziris. Do, ŝi mortis, 
kio estas plej malfeliĉega, sufiĉe konscia por scii, ke ŝi 
estis senigita kaj malŝatata de la samaj personoj, kies 
opinio regis ŝin dum ŝia tuta vivo. 
Oni metis apud Virginio, sub la samajn kanojn, ŝian 
amikon Paŭlon kaj ĉirkaŭe iliajn amemajn patrinojn kaj 
fidelajn geservistojn. Oni ne starigis marmoraĵon super 
ilia humila altaĵeto, nek gravuris enskribon pri iliaj virtoj; sed rememoro pri ili restas neforigebla en la koro de 
iliaj ŝuldantoj. Iliaj ombroj ne bezonas famon, pri kiu ili 
ne zorgis dum sia vivo; sed se ili ankoraŭ interesiĝas pri 
tio, kio okazas sur la tero, sendube ili ŝatas vagi en pajlotegmentaj dometoj, loĝataj de laboremaj virtuloj; konsoli malriĉulojn malkontentajn pri sia sorto; eksciti ĉe 
junaj geamantoj daŭreblan pasion, guston al naturaj 
bienoj, amon al laboro kaj timon al riĉeco.
La popola voĉo, kiu silentas pri monumentoj starigitaj 
por la gloro de reĝoj, donis al kelkaj partoj de tiu insulo nomojn, kiuj eterne rememorigos pri la perdo de Virginio. Oni vidas apud la insulo Ambro, meze de la rifoj, 
lokon nomata Pasejo de Saint-Géran, laŭ la nomo de la 
ŝipo, kiu tie pereis, rekondukante Virginion el Eŭropo. 
La rando de tiu longa promontoro, kiun ni vidas je tri 
mejloj, duonkovrata de marondegoj, kiun Saint-Géran 
ne povis preterpasi la tagon antaŭ la uragano por eniri 
la havenon, estas nomata Promontoro malfeliĉa: kaj jen 
estas antaŭ ni, ĉe la rando de tiu valeto, la golfo Tombo, 
kie oni trovis Virginion en la sablo, kvazaŭ la maro volis reporti ŝian korpon al ŝia familio kaj laste honori al 
ŝia ĉastemo sur la samaj bordoj, honorigitaj de ŝia senkulpeco. 
Gejunuloj tiel ame kunigitaj! malfeliĉaj patrinoj! kara 
familio! tiuj arbaroj, kiuj vin ombris, tiuj fontoj, kiuj fluis 
por vi, tiuj montetoj kie vi ripozis, ankoraŭ ploras pro 
via perdo. 
Neniu, post vi, kuraĝis kulturi tiun dezertan teron, 
nek restarigi tiujn humilajn kabanojn. Sovaĝiĝis viaj kaprinoj; detruiĝis viaj kampoj; forflugis viaj birdoj; oni 
nur aŭdas la kriojn de nizoj, rondeflugantaj super tiu 
ŝtonaĵo.
De la tempo kiam mi ne vidis vin plu, mi estas kvazaŭ 
amiko, kiu ne plu havas amikon, kvazaŭ patro, kiu perdis siajn infanojn; kvazaŭ vojaĝanto, vaganta sur tero, 
kie mi sola restas. 
Dirante tiujn vortojn la bona maljunulo foriris, ellasante 
larmojn, kaj miaj ploroj multfoje fluis dum tiu malgaja 
rakonto.


