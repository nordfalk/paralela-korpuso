
LA FARAONO 
Antaŭparolo 
En la nord-orienta parto de Afriko troviĝas Egipto, la patrujo de 
la plej antikva civilizacio en la mondo. Antaŭ tri, kvar, eĉ kvin 
jarmiloj, kiam en la centra Eŭropo la barbaroj vestitaj per maldelikataj feloj sin kaŝis en kavernoj, Egipto jam posedis altan socian 
organizon, terkulturon, metiojn kaj literaturon. Sed precipe ĝi plenumis gigantajn laborojn inĝenierajn kaj konstruis kolosajn monumentojn, kies restaĵoj naskas admiron de la nuntempaj teknikistoj. 
Egipto estas fruktoporta valo inter la dezertoj Libia kaj Arabia. 
Ĝia profundo estas kelkcent metroj, longo 130 mejloj, meza larĝo 
apenaŭ unu mejlo. Okcidente la delikataj sed nudaj deklivoj de Libiaj montoj, oriente krutaj kaj fenditaj arabiaj ŝtonegoj estas muroj 
de ĉi tiu koridoro, sur kies fundo fluas Nilo. 
Kun la fluo de la rivero norden la muroj de la koridoro malalti- 
ĝas, kaj en interspaco de 25 mejloj de Mediteraneo ili subite disiĝas 
kaj Nilo anstataŭ flui en mallarĝa koridoro, dividiĝas en kelke da 
brakoj sur vasta ebenaĵo, kiu havas formon de triangulo. Ĉi tiu triangulo, nomata Delta de Nilo, havas kiel bazon la bordon de Mediteraneo, kaj kiel pinton, en la loko kie la rivero eliras el la intermonto, la urbon Kairon kaj la ruinojn de la antikva ĉefurbo, Memfiso. 
Se iu povus leviĝi dudek mejlojn supren kaj de tie rigardi Egipton, li vidus strangan formon de la lando kaj rimarkindajn ŝanĝojn 
de ĝia koloro. De ĉi tiu alteco sur fono de blankaj kaj oranĝaj sabloj, Egipto havus aspekton de serpento, kiu en potencaj kurboj rapidas tra la dezerto al Mediteraneo kaj jam subakvigis en ĝi sian triangulan kapon, ornamitan de du okuloj: maldekstra Aleksandrio, 
dekstra Damieto. 
Ĉi tiu longa serpento, en oktobro, kiam Nilo superverŝas la tutan Egipton, havus bluan koloron de la akvo. En februaro, kiam la 
printempaj vegetaĵoj okupas la lokon de la malleviĝantaj akvoj, la 
serpento estus verda, kun blua strio sur la korpo kaj kun multaj 
bluaj vejnetoj sur la kapo - la kanaloj, kiuj tranĉas Delta' n. En marto la blua strio mallarĝiĝus, kaj la korpo de la serpento ricevus oran 
koloron pro la maturiĝo de la grenoj. Fine en la komenco de junio 
la strio de Nilo estus tre maldika, kaj la korpo fariĝus griza, kvazaŭ 
vualita de krepo, pro la sekeco kaj polvo. 
La ĉefa trajto de la egipta klimato estas la varmego; en januaro 
oni havas 10 gradojn super la nulo, en aŭgusto 27; iafoje la varmego atingas 47 gradojn, kio egalas la temperaturon de nia vaporbano. Krom tio, proksime de Mediteraneo, sur Delta, la pluvo falas 
dek fojojn jare, en Supra Egipto unu fojon dum 10 jaroj. 
En ĉi tiuj kondiĉoj Egipto, anstataŭ esti lulilo de la civilizacio, 
estus dezerta intermonto, kiaj ekzistas ĉie en Saharo, se ĉiujare ne 
revivigus ĝin la akvoj de la sankta rivero Nilo. De la komenco de 
junio ĝis la fino de septembro, Nilo leviĝas kaj superverŝas preskaŭ 
la tutan Egipton; de la komenco de oktobro ĝis la fino de majo de 
sekvanta jaro la akvoj malleviĝas, kaj iom post iom malkovriĝas pli 
kaj pli malaltaj partoj de la lando. La akvoj de la rivero estas tiel 
saturitaj de mineralaj kaj organikaj restaĵoj, ke ilia koloro fariĝas 
bruna; kiam la akvoj malaperas, sur la superverŝitaj teroj restas 
fruktoporta ŝlimo, kiu anstataŭas plej bonajn sterkojn. La ŝlimo kaj 
la varmega klimato estas la kaŭzo, ke Egiptano, fermita inter dezertoj, havas tri rikoltojn dum unu jaro kaj ĉirkaŭ 300 grajnojn de ĉiu 
grajno semita. 
Sed Egipto ne estas unuforma ebenaĵo, sed lando ondlinia; unuj
ĝiaj teroj trinkas la benitan akvon nur dum du aŭ tri monatoj, aliaj ne vidas ilin dum la tuta jaro, ĉar la superakvo ne atingas ĉien. 
Krom tio, iafoje la superakvo estas malpli granda, kaj tiam unu parto de Egipto ne ricevas la fruktigan ŝlimon. Fine, pro la varmego, la 
tero rapide sekiĝas, kaj oni devas surverŝi ĝin kvazaŭ en tervazoj. 
Ĉiuj ĉi cirkonstancoj faris, ke la popolo loĝanta en la valo de Nilo 
devis aŭ perei, se ĝi estis malforta, aŭ reguligi la akvojn, se ĝi estis 
genia. La antikvaj Egiptanoj havis genian saĝon kaj kreis civilizacion. 
Jam antaŭ ses mil jaroj ili rimarkis, ke Nilo leviĝas, kiam la suno 
aperas sub la stelo Sirius, kaj komencas malleviĝi, kiam la suno proksimiĝas al la stelaro de Pesilo. Ĉi tiuj konoj igis ilin observi la astrojn kaj mezuri la tempon. 
Por konservi la akvon la tutan jaron, ili elfosis en sia lando reton 
de kanaloj, kelkmilojn da mejloj longan. Por gardi sin kontraŭ troaj 
superakvoj, ili konstruis potencajn digojn kaj fosis akvujojn, el kiuj 
la arta lago Moeris okupis 300 kilometrojn kvadratajn kaj estis profunda dek du etaĝojn. Fine apud Nilo kaj kanaloj ili konstruis multe 
da simplaj sed efikaj hidraŭlikaj maŝinoj, per kiuj oni povis ĉerpi 
akvon kaj verŝi ĝin sur kampojn, kuŝantajn unu aŭ du etaĝojn pli 
alte. Krom tio ili devis ĉiujare purigi la ŝlimplenajn kanalojn kaj 
konstrui alte vojojn por la militistaroj, kiuj devis fari siajn marŝojn 
en ĉiuj sezonoj. 
Ĉi tiuj gigantaj laboroj postulis, krom konoj de la astronomio, 
geometrio, meĥaniko kaj arĥitekturo, ankaŭ perfektan organizon. 
La fortikigo de la digoj, la purigo de la kanaloj, devis esti farata kaj 
farita samtempe sur granda supraĵo, - aperis la neceseco krei armeon de laborantoj, kalkulantan dekmilojn da anoj, kiu havis difinitan celon kaj komunan direktanton; armeon, kiu bezonis multe da 
nutraĵoj, multe da helpaj rimedoj kaj fortoj.
Egiptanoj sukcesis krei tian armeon de laborantoj kaj al ĝi ili 
ŝuldas siajn senmortajn verkojn. Ŝajnas, ke kreis ĝin kaj poste preparis planojn por ĝi la pastroj, t. e. la saĝuloj egiptaj, kaj komandis 
ĝin la reĝoj t. e. la faraonoj. Tiamaniere la egipta popolo, en la tempo de sia grandeco, formis kvazaŭ unu personon, en kiu la pastra 
kasto estis la penso, la faraono estis la volo, la popolo - korpo kaj 
la obeo - la cemento. 
Do la naturo mem de Egipto, postulante grandan, senĉesan kaj 
regulan laboron, kreis la skeleton de la socia organizo de ĉi tiu lando: la popolo laboris, la faraono direktis, la pastroj preparis planojn. 
Kaj tiel longe kiam ĉiuj tri konsente iris al la celoj, montritaj de la 
naturo, tiel longe la socio povis flori kaj plenumi siajn eternajn verkojn. 
La kvieta kaj gaja, tute ne batalema egipta popolo, dividiĝis en 
du klasojn: terkulturistoj kaj metiistoj. Inter la terkulturistoj estis 
sendube ankaŭ kelke da posedantoj de malgrandaj pecoj da tero, 
sed la plejmulto luis la terojn de l' faraono, de l' pastroj aŭ aristokrataro. La metiistoj, produktantaj la vestojn, meblojn kaj instrumentojn, estis sendependaj; tiuj, kiuj laboris ĉe la grandaj konstruaĵoj, formis kvazaŭ armeon. 
Ĉiu el tiuj specialoj, precipe la arĥitekturo, bezonis fortojn movantajn kaj tirantajn: iu devis ĉerpi akvon el la kanaloj dum tutaj 
tagoj, transporti ŝtonojn el la minejoj tien, kie ili estis necesaj. Ĉi 
tiujn plej malfacilajn laborojn, precipe en la ŝtonminejoj, plenumis 
krimuloj kondamnitaj de la juĝoj, aŭ militkaptitoj. 
La aŭtoĥtonaj Egiptanoj havis kupran koloron de l' haŭto kaj sin 
gloris per tio, malestimante same la nigrajn Etiopianojn, la flavajn 
Semidojn kaj la blankajn Eŭropanojn. La koloro de la haŭto, ebliganta distingi aŭtoĥtonon de fremdulo, pli multe helpis konservi la
nacian unuecon, ol la religio, kiun oni povas akcepti, aŭ la lingvo, 
kiun oni povas ellerni. 
Tamen, kun la tempo, kiam la ŝtata konstruaĵo komencis fendiĝi, 
en la landon alfluis pli kaj pli multenombre fremdaj elementoj. Ili 
malfortigis la unuecon; disigis la socion, kaj fine superverŝis kaj 
dronigis en siaj ondoj la antaŭajn loĝantojn de la lando. 
La faraono administris la regnon kun la helpo de konstanta armeo kaj milico aŭ polico kaj multenombraj oficistoj, el kiuj iom post 
iom formiĝis la hereda aristokrataro. En la teorio li estis leĝdonanto, 
plej alta juĝanto, pastrestro, eĉ dia filo kaj dio. Li ricevis diajn honorojn ne nur de la popolo kaj oficistoj, sed eĉ iafoje li mem konstruis por si altarojn kaj bruligis incenson antaŭ siaj propraj portretoj. 
Flanke de la faraonoj; kaj ofte super ili estis la pastroj; tio estis 
aro da saĝuloj, kiuj direktis la aferojn de la lando. 
Hodiaŭ preskaŭ neeble estas imagi la gravan rolon, kiun la pastraro ludis en Egipto. Ili estis instruantoj de l' junaj generacioj, antaŭdiristoj sekve konsilantoj de l' maturaj homoj, juĝistoj de l' mortintoj, al kiuj ilia volo kaj scio garantiis la senmortecon. Ili ne nur 
plenumis la religiajn ceremoniojn ĉe la dioj kaj faraonoj, sed ankaŭ 
kuracis la malsanulojn kiel kuracistoj, influis la publikajn laborojn 
kiel inĝenieroj, kaj la politikon kiel astrologoj kaj precipe kiel spertuloj en la aferoj de l' propra lando kaj de ĝiaj najbaroj. 
En la historio de Egipto grandan gravecon havas la rilatoj, kiuj 
ekzistis inter la pastraro kaj la faraonoj. Plej ofte la faraono faris al 
la dioj malavarajn oferojn kaj konstruis templojn; tiam li vivis longe, 
kaj lia nomo kaj liaj portretoj, gravuritaj sur tomboj, estis glorataj 
de unu generacio post alia. Sed multaj faraonoj regis mallonge, kaj 
de kelkaj malaperis ne nur la agoj, sed eĉ la nomoj. Kelkfoje okazis,
ke dinastio falis, kaj la ĉapon de faraonoj - klaff, ĉirkaŭitan de serpento, surmetis pastro. 
Egipto prosperis, dum la unuigita popolo, energiaj reĝoj kaj saĝaj 
pastroj kunlaboris konsente por la feliĉo de ĉiuj. Sed venis epoko, 
en kiu la kvanto da regnanoj malgrandiĝis de militoj, la premata kaj 
ekspluatata popolo perdis fortojn kaj la alfluo de fremduloj detruis la unuecon de la raso. Kaj kiam en la azia lukso dronis la energio 
de l' faraonoj kaj la saĝo de l' pastroj, kaj la du potencoj komencis 
batalon pri la monopolo ekspluati la popolon, Egipton ekregis 
fremduloj kaj estingiĝis la lumo de la civilizacio, kiu dum kelke da 
jarmiloj brilis apud Nilo. 
Nia rakonto rilatas la XI-an jarcenton antaŭ Kristo, kiam falis la 
XX-a dinastio kaj post la filo de l' suno, la eterne vivanta Ramzes 
XIII-a, ekokupis la tronon kaj ornamis sian frunton per ureus la 
eterne vivanta filo de l' suno Sem-amen-Herhor, pastrestro de 
Amon.
I 
En la tridek-tria jaro de l' feliĉa regado de Ramzes XII, Egipto 
festis du solenojn, kiuj plenigis ĝiajn ortodoksajn loĝantojn per 
fiero kaj feliĉo. 
En la monato Meĥir, en decembro, revenis Tebojn, plenkovrita 
per multekostaj donacoj, la dio Ĥongu, kiu dum tri jaroj kaj naŭ 
monatoj vojaĝis en la lando Buĥten, resanigis tie la reĝan filinon 
Bent-res kaj forpelis la malbonan spiriton ne nur el la reĝa familio, 
sed eĉ el la citadelo de Buĥten. 
En la monato Farmuti, en februaro, la sinjoro de Supra kaj Malsupra Egipto, la estro de Fenicio kaj de naŭ popoloj, Mer-amen- 
Ramzes XII, post interkonsiliĝo kun la dioj, kiujn li egalas, nomis sia 
erpatre, t. e. kronprinco, sian dudek-dujaran filon Cham-senmereramen-Ramzes. 
Ĉi tiu elekto tre ĝojigis la piajn pastrojn, glorajn nomarĥojn, bravan armeon, fidelan popolon kaj ĉiujn kreaĵojn, vivantajn sur la 
egipta tero, ĉar la pli aĝaj filoj de l' faraono, naskitaj de la reĝidino 
de Ĥiti, pro neklarigebla sorĉo estis posedataj de malbona spirito. 
Unu filo, de l' tempo de sia plenaĝeco ne povis paŝi, la dua tranĉis 
al si la vejnojn kaj mortis, kaj la tria freneziĝis de la venena vino, 
kiun li ne volis ĉesi trinki; li kredis, ke li estas simio, kaj pasigis tutajn tagojn sur arboj. 
Nur la kvara filo, Ramzes, naskita de la reĝino Nikotris, filino de 
l' ĉefpastro Amenhotep, estis forta kiel la bovo Apis, kuraĝa kiel
leono kaj saĝa kiel la pastroj. De la infaneco li ĉirkaŭis sin per militistoj kaj kiam li estis ankoraŭ simpla princo, li diradis: 
-Se la dioj, anstataŭ fari min malplej aĝa reĝa filo, donus al mi 
la ureus' on de l' faraono, mi sklavigus, kiel Granda Ramzes, naŭ 
popolojn, pri kiuj oni neniam aŭdis en Egipto, mi konstruus templon pli grandan ol la tutaj Teboj, kaj por mi - piramidon, apud kiu 
la tombo de Ĥeops ŝajnus kvazaŭ rozujo apud matura palmo... 
Ricevinte tiel deziratan titolon de erpatre, la juna princo petis, ke 
la patro nomu lin estro de la korpuso Memfi. Lia Sankta Moŝto 
Ramzes XII-a, post interkonsiliĝo kun la dioj, kiujn li egalas, respondis, ke li faros tion, se la kronprinco pruvos, ke li scias direkti 
batalpretan armeon. 
Por ĉi tiu celo estis kunvokitaj generaloj sub la prezido de la milita ministro Sem-amen-Herhor, kiu estis ĉefpastro de la plej granda templo de Amon en Teboj. 
Oni decidis: 
En la mezo de la monato Misori (komenco de junio) la kronprinco kolektos dek regimentojn, dislokitajn apud la linio, kiu kunigas 
la urbon Memfison kun la urbo Pi-uto de la Sebenita golfo. 
Kun ĉi tiu dekmila korpuso, preta por la batalo, provizita per la 
tendaro kaj militaj maŝinoj, la kronprinco iros orienton al la vojo, 
kiu kuras de Memfiso al Ĥetem, sur la limo inter la lando Gosen kaj 
la egipta dezerto. 
En la sama tempo, la generalo Nitager, la ĉefestro de la armeo, 
kiu gardas la pordegojn de Egipto kontraŭ la invado de aziaj popoloj, ekiros de Maldolĉaj Lagoj renkonte al la kronprinco. 
Ambaŭ armeoj, la azia kaj la okcidenta, renkontos unu la alian 
en la ĉirkaŭaĵo de la urbo Pi-Bailos, sed en la dezerto, por ke la laboremaj terkulturistoj de Pessen ne estu malhelpataj en siaj laboroj.
La kronprinco venkos, se li ne lasos sin surprizi de Nitager, t. e. 
se li kolektos ĉiujn regimentojn kaj sukcesos aranĝi la batalajn vicojn antaŭ la alveno de la malamiko. 
En la tendaro de l' princo Ramzes estos lia ekscelenco Herhor 
mem, la milita ministro, kaj prezentos poste sian raporton al la faraono. La limon inter la lando Gosen kaj la dezerto formis du vojoj. Unu estis kanalo por transportoj de Memfiso al la lago Timrah, 
la alia estis ŝoseo. La kanalo estis ankoraŭ en la lando Gosen, la 
ŝoseo en la dezerto, kiun ambaŭ vojoj ĉirkaŭis duoncirkle. De la 
ŝoseo preskaŭ sur ĝia tuta longo oni povis vidi la kanalon. 
Sendepende de la artefaritaj limoj, la najbaraj landoj diferencis 
unu de la alia en ĉiuj rilatoj. La lando Gosen, malgraŭ la ondolinia 
tero, ŝajnis ebenaĵo, kaj la dezerto konsistis el kelkaj montoj kaj 
sablaj valoj. La lando Gosen havis aspekton de grandega ŝaka tabulo, kies verdaj kaj flavaj kvadratoj estis desegnitaj per la koloro de 
l' grenoj kaj de l' palmoj, kreskantaj sur la limoj; sur la flavruĝa sablo de l' dezerto kaj sur ĝiaj blankaj suproj la verdaĵo aŭ aro da arboj kaj arbetoj similis erarvagantan vojaĝanton. 
Sur la fruktodona tero de Gosen de ĉiu monteto ŝprucis malhela arbareto de akacioj, sikomoroj kaj tamarindoj, de malproksime 
rememorigantaj niajn tiliojn, inter kiuj kaŝiĝis malgrandaj palacoj 
kun vicoj de kolonoj, aŭ flavaj terotegitaj dometoj de l' kamparanoj. 
Iafoje najbare de l' arbareto aperis tute blanka urbeto kun platetegmentaj domoj, aŭ super la arboj peze leviĝis la piramidaj pordegoj de l' temploj, kvazaŭ duoblaj ŝtonegoj punktitaj de strangaj signoj. 
En la dezerto post la unua vico de iomete verdaj montetoj elrigardis nudaj altaĵoj, kovritaj de ŝtonegaj fragmentoj. 
Ŝajnis, ke la okcidenta lando, saturita de troo da vivo, kun reĝa
malavareco ĵetas trans la kanalon verdaĵon kaj florojn; sed la dezerto, ĉiam malsata manĝegas ĝin en la sekvanta jaro kaj ĝin cindrigas. 
La iometo da verdaĵo, forpelita sur la ŝtonegojn kaj sablojn, sin 
krampis al la malpli altaj lokoj, kien per kavoj boritaj tra la ŝoseo oni 
povis alkonduki akvon el la kanalo. Kaj tiel inter la nudaj altaĵoj, 
najbare de la ŝoseo, trinkis la ĉielan roson kaŝitaj oazoj, kie kreskis 
hordeo kaj tritiko, vinberujoj, palmoj kaj tamarindoj. 
En tiaj lokoj vivis ankaŭ homoj - izolitaj familioj, kiuj renkontante unu alian en la bazaro de Pi-Bailos povis eĉ ne scii, ke ili estas najbaroj en la dezerto. 
La 16-an de Misori, la koncentrigo de la militistaro estis preskaŭ 
finita. Naŭ regimentoj de l' kronprinco, kiuj devis anstataŭi la azian armeon de Nitager, jam kolektiĝis sur la vojo super la urbo Pi- 
Bailos, kun tendaro kaj parto da militaj maŝinoj. 
Iliajn movojn direktis la kronprinco mem. Li organizis du avangardajn liniojn, el kiuj la pli malproksima devis observi la malamikojn, la pli proksima - gardi la propran armeon kontraŭ atako, kiu 
estis ebla en lando, plena de altaĵoj kaj intermontoj. Li, Ramzes, en 
daŭro de unu semajno vidis kaj kontrolis la regimentojn, marŝantajn sur diversaj vojoj, li atente observis, ĉu la soldatoj havas bonajn 
armilojn kaj varmajn mantelojn por la nokto, ĉu sufiĉos la provizo 
de panbiskvitoj, viando kaj sekigitaj fiŝoj. Fine, li ordonis, ke la edzinoj, infanoj kaj sklavoj de la armeo, marŝanta al la orienta limo, 
estu transportitaj per la kanalo; ĉi tio malpezigis la tendaron kaj 
faciligis la movojn de la vera armeo. 
La plej maljunaj generaloj admiris la sciojn, fervoron kaj singardemon de la kronprinco, kaj super ĉio lian laboremon kaj simplecon. Sian multenombran sekvantaron, princan tendon, veturilojn 
kaj portilojn li lasis en Memfiso, kaj en vestoj de simpla oficiro li
rajdis de unu regimento al alia, laŭ la asiria maniero, akompanata 
de du adjutantoj. 
Dank' al ĉio ĉi la koncentrigo de la ĉefa korpuso iris tre rapide 
kaj la armeoj en la difinita tago venis al Pi-Bailos. 
Alia estis la afero kun la princa stabo, la greka regimento, kiu 
akompanis lin, kaj kelke da militaj maŝinoj. 
La stabo, kiu kolektiĝis en Memfiso, havis antaŭ si plej mallongan vojon, ĝi do ekmarŝis la lasta, trenante post si grandegan tendaron. Preskaŭ ĉiu oficiro, ili estis junuloj de altaj familioj, havis portilon kun kvar negroj, duradan militan veturilon, riĉan tendon kaj 
multe da kestoj kun vestoj kaj manĝaĵo, kun kruĉoj plenaj de biero kaj vino. Krom tio la oficirojn sekvis multenombraj kantistinoj 
kaj dancistinoj kun orkestro. Ĉiu, ili estis grandaj sinjorinoj, devis 
havi veturilon kun unu aŭ du paroj da bovoj kaj portilon. 
Kiam ĉi tiu amaso elfluis el Memfiso, ĝi okupis sur la vojo pli 
multe da loko, ol la armeo de l' kronprinco. Oni marŝis tiel malrapide, ke la militaj maŝinoj, kiuj devis sekvi en la fino, foriris dudek 
kvar horojn pli malfrue, ol estis la ordono. Fine, la dancistinoj kaj 
kantistinoj, ekvidinte la dezerton - kiu cetere en tiu loko tute ne 
estis terura - ektimis kaj komencis plori. Por trankviligi ilin oni devis plifruigi la halton, dismeti la tendojn kaj aranĝi spektaklon kaj 
poste festenon. La nokta amuzo, en la malvarmeta aero, sub la brilanta de l' steloj ĉielo, sur la fono de la sovaĝa naturo, tiel plaĉis al 
la dancistinoj kaj kantistinoj, ke ili anoncis, ke estonte ili donos 
spektaklojn nur en la dezerto. Dume, la kronprinco, eksciinte survoje pri la aferoj de sia stabo, sendis ordonon senprokraste resendi la virinojn en la urbon kaj plirapidigi la marŝon. 
Kun la stabo estis lia ekscelenco Herhor, ministro de la milito, 
sed kiel simpla spektatoro. Li havis kun si neniun kantistinon, sed 
li faris ankaŭ neniajn riproĉojn al la stabanoj. Li ordonis porti sian
portilon en la fronto de la kolono, kaj konforme al ĝiaj movoj li iris 
antaŭen aŭ ripozis en la ombro de l' granda ventumilo, kiun tenis 
lia adjutanto. 
Lia ekscelenco Herhor estis homo kvardekjara, kun fortika korpo, ne komunikema. Li malofte parolis kaj same malofte rigardis la 
homojn el sub la mallevitaj palpebroj. 
Kiel ĉiu Egiptano li havis nudajn brakojn kaj krurojn, malkovritan bruston, sandalojn sur la piedoj, mallongan jupon ĉirkaŭ la koksoj kaj antaŭtukon kun bluaj kaj blankaj strioj. Kiel pastro, li razis 
la barbon kaj la kapon kaj portis panteran felon sur la maldekstra 
ŝultro. Fine, kiel soldato li kovris la kapon per malgranda gvardia 
kasko, de kiu pendis nukotuko, ankaŭ kun blankaj kaj bluaj strioj. 
Sur la kolo li havis trioblan oran ĉenon kaj sub la maldekstra 
brako, sur la brusto, mallongan glavon en multekosta ingo. 
Lian portilon, portatan de ses sklavoj, ĉiam eskortis tri homoj: 
unu portis la ventumilon, dua la hakilon de l' ministro, tria keston 
kun papirusoj. La lasta estis Pentuer, pastro kaj skribisto de l' ministro, malgrasa asketo, kiu eĉ dum plej grandaj varmegoj neniam 
kovris sian razitan kapon. Malgraŭ sia malalta popola deveno, li 
okupis gravan postenon en la ŝtato, dank' al esceptaj kapabloj. 
Kvankam la ministro kun siaj oficistoj estis en la komenco de la 
staba kolono kaj tute ne miksis sin en ĝian kondukadon, sed oni ne 
povis nei, ke li sciis pri ĉio, kio okazis post li. Ĉiun horon, iafoje ĉiun 
duonhoron al la portilo de la altrangulo proksimiĝis jen simpla pastro, "servisto dia", jen soldato-marodero, jen komercisto aŭ sklavo, 
kiu ŝajne indiferente preterpasante ĵetis vorton. Ĉi tiun vorton Pentuer iafoje enskribis, sed plej ofte ekmemoris, ĉar li havis eksterordinaran memoron. Neniu atentis ĉi tiujn bagatelojn, en la brua 
amaso de la stabanoj. La oficiroj, grandaj sinjoroj, estis tro okupataj per la kurado, brua interparolado aŭ kantoj, por rigardi, kiu proksimiĝas al la ministro, tiom pli ke senĉese multe da homoj iris sur 
la ŝoseo. La 15-an de Misori la stabo de la kronprinco kune kun lia 
ekscelenco la ministro pasigis la nokton sub libera ĉielo unu mejlon de la regimentoj, kiuj jam prepariĝadis al la batalo sur la ŝoseo 
post la urbo Pi-Bailos. 
Antaŭ la unua horo matene - nia sesa horo - la altaĵoj de la dezerto fariĝis violaj. Post ili elrigardis la suno. La landon Gosen superverŝis ruĝo, kaj la urbetoj, temploj, palacoj de l' riĉuloj kaj terdometoj de l' vilaĝanoj similis fajrerojn kaj flamojn, subite ekbruligitajn en la verdaĵo. 
Baldaŭ la okcidentan horizonton surverŝis ora koloro. Ŝajnis, ke 
la verdaĵo de Gosen fandiĝas en la oro, kaj ke en la sennombraj 
kanaloj anstataŭ akvo fluas fandita arĝento. Sed la altaĵoj de la dezerto fariĝis pli kaj pli violaj, ĵetante longajn ombrojn sur sablojn kaj 
kreskaĵojn. 
La gardistoj, starantaj sur la ŝoseo, povis tre bone vidi la kampojn 
trans la kanalo kaj la plantitajn tie palmojn. Sur unuj verdis la lino, 
tritiko, trifolio, la aliaj estis oraj de la maturiĝanta hordeo de la dua 
semado. Samtempe el la domoj, kaŝitaj inter la arboj, komencis eliri 
al la laboro terkulturistoj, homoj nudaj, kies tuta vesto konsistis el 
mallonga jupo sur la koksoj kaj kufeto sur la kapo. 
Unuj ekiris al la kanalo, por purigi ĝin de la ŝlimo, aŭ ĉerpi akvon kaj verŝi ĝin sur la kampojn per maŝinoj similaj al la gruoj de 
l' puto. Aliaj, disirinte inter la arboj, kolektis maturajn figojn kaj 
vinberojn. Oni vidis tie multe da nudaj infanoj kaj virinoj en blankaj, flavaj aŭ ruĝaj ĉemizoj sen manikoj. 
Estis granda movado en la tuta ĉirkaŭaĵo. Sur la ĉielo la rabobirdoj de la dezerto persekutis la kolombojn kaj monedojn de la lando Gosen. Sur la bordoj de la kanalo balanciĝis la grincantaj gruoj 
kun siteloj de fruktiga akvo, kaj la homoj, kolektantaj fruktojn, aperis kaj malaperis inter la verdaj arboj kiel multkoloraj papilioj. En 
la dezerto, sur la ŝoseo jam svarmis la armeo kaj ĝiaj servistoj. Pretergalopis skadro de rajdistoj, armitaj per lancoj. Post ili marŝis pafarkistoj en kufoj kaj jupoj, ili havis la arkojn en la mano, sagujojn 
sur la dorso kaj larĝajn hakilojn ĉe la dekstra flanko. La arkistojn 
akompanis ŝtonĵetilistoj, portantaj sakojn kun ŝtonoj kaj armitaj per 
mallongaj glavoj. 
Cent paŝojn post ili iris du malgrandaj infanteriaj taĉmentoj, unu 
armita per lancoj, la alia per hakiloj. Ambaŭ portis ortangulajn ŝildojn, sur la brusto havis dikajn kamizolojn, kvazaŭ kirasojn, kaj sur 
la kapo kufojn kun tukoj, gardantaj la nukon kontraŭ la suno. La 
kufoj kaj kamizoloj havis bluajn kaj blankajn aŭ nigrajn kaj flavajn 
striojn: la soldatoj similis grandajn krabrojn. 
Post la avangardo iris la portilo de l' ministro, ĉirkaŭata de hakilistoj, kaj post ĝi en kupraj kaskoj kaj kirasoj, la grekaj taĉmentoj, 
kies egalaj paŝoj similis frapojn de pezaj marteloj. En la fino oni 
aŭdis la krakadon de la veturiloj kaj sur la flanko de la ŝoseo rapidis longebarba fenicia komercisto, en portilo pendigita inter du 
azenoj. 
Subite de la avangardo algalopis soldato kaj sciigis al la ministro, 
ke la kronprinco proksimiĝas. Lia ekscelenco forlasis la portilon, kaj 
en la sama momento aperis sur la ŝoseo areto da kavaliroj, kiuj desaltis de la ĉevaloj. Unu el la kavaliroj kaj la ministro ekiris unu al 
la alia, haltis post ĉiuj kelke da paŝoj kaj salutis. 
-Saluton al vi, filo de l' faraono, kiu vivu eterne! - diris la ministro. 
-Saluton al vi, sankta patro, kaj vivu longe - respondis la kronprinco, kaj poste aldonis: 
-Vi iris tiel malrapide, kvazaŭ oni forsegis al vi la piedojn, kaj 
Nitager ne pli malfrue ol post du horoj estos antaŭ nia korpuso.
-Vi diris la veron. Via stabo marŝas tre malrapide. 
-Eunana ankaŭ diris al mi - Ramzes montris oficiron, kovritan 
de amuletoj, starantan post li - ke vi ne sendis patrolojn en la intermontojn. En okazo de efektiva milito la malamiko povus ataki 
vin de tiu flanko. 
-Mi ne estas generalo, sed juĝisto - trankvile respondis la ministro. 
-Kaj kion faris Patroklo? 
-Patroklo kun la greka regimento eskortas la militajn maŝinojn. 
-Kaj mia parenco kaj adjutanto Tutmozis? 
-Li dormas ankoraŭ, ŝajnas al mi. 
Ramzes malpacience piedfrapis la teron kaj eksilentis. Li estis 
bela junulo, kun vizaĝo preskaŭ virina, al kiu aldonis ĉarmon la 
kolero kaj la sunbruno. Li havis mallarĝan kamizolon kun blankaj 
kaj bluaj strioj, samkoloran nukotukon, oran ĉenon sur la kolo kaj 
multekostan glavon sub la maldekstra brako. 
-Mi vidas - diris la princo - ke vi, Eunana, sola zorgas pri mi 
honoro. 
La kovrita de amuletoj oficiro kliniĝis ĝis la tero. 
-Tutmozis estas maldiligentulo - daŭrigis la kronprinco. - Revenu, Eunana, al via posteno. Almenaŭ la avangardo havu estron. 
Poste, rigardante la sekvantaron, kiu jam ĉirkaŭis lin kvazaŭ elkreskinte el la tero, li aldonis: 
-Oni donu la portilon. Mi estas laca, kiel ŝtonrompisto. 
-Ĉu la dioj povas laciĝi! - murmuretis Eunana, kiu staris ankoraŭ post li. 
-Iru al via posteno! - diris Ramzes. 
-Eble vi ordonos al mi, ho bildo de la luno, nun esplori la intermontojn? - mallaŭte demandis la oficiro. - Mi petas vin, ordonu,
ĉar kie ajn mi estas, mia koro flugas post vi, por diveni vian volon 
kaj plenumi ĝin. 
-Mi scias, ke vi estas atentema - respondis Ramzes. - Iru jam 
kaj observu ĉion. 
-Sankta patro - sin turnis Eunana al la ministro - mi rekomendas al via ekscelenco miajn plej humilajn servojn. 
Apenaŭ foriris Eunana, en la fino de la marŝanta kolono eksonis 
ankoraŭ pli granda tumulto. Oni serĉis la portilon de la kronprinco, sed ne povis ĝin trovi. Anstataŭe aperis, dispuŝante la grekajn 
soldatojn juna homo, kiu havis strangan aspekton. Li portis muslinan ĉemizon, riĉe broditan antaŭtukon kaj oran skarpon sur la 
ŝultro. Sed plej rimarkinda estis lia grandega peruko, konsistanta el 
multaj malgrandaj harligoj, kaj arta barbo, similanta katan voston. 
Tio estis Tutmozis, la plej fama elegantulo en Memfiso; eĉ dum 
la milita marŝado li zorgis pri sia tualeto kaj surverŝis sin per parfumoj 
-Saluton al vi, Ramzes - kriis la elegantulo, superforte dispu- 
ŝante la oficirojn. - Imagu, ke via portilo perdiĝis; vi estas devigita sidiĝi en la mia, kiu ne indas tian honoron, sed kiu ne estas plej 
malbona. 
-Vi ekkolerigis min - respondis la princo. - Vi dormas, anstataŭ gardi la armeon. 
La elegantulo ekmiris kaj haltis. 
-Mi dormas?... - ekkriis li. - Sekiĝu la lango de tiu, kiu diras 
tiajn mensogojn. Sciante, ke vi venos, mi jam de unu horo vestas 
min; preparas al vi banon kaj parfumojn... 
-Kaj dume la taĉmento marŝas sen komando. 
-Mi do devas komandi la taĉmenton, en kiu estas lia ekscelenco la milita ministro kaj tia generalo, kiel Patroklo?
La kronprinco eksilentis, kaj dume Tutmozis proksimiĝinte al li, 
murmuretis: 
-Kian aspekton vi havas, filo de l' faraono?... Vi ne havas perukon, viaj haroj kaj vestoj estas plenaj de polvo, via haŭto estas nigra kaj fendita, kiel la tero en somero!... La respektinda reĝino-patrino forpelus vin de la kortego, se ŝi vidus vian mizeron... 
-Mi estas nur laca. 
-Sidiĝu do en la portilon. Tie estas freŝaj kronoj de rozoj, rostitaj 
birdetoj kaj kruĉo da vino de Cipro. Mi kaŝis ankaŭ - aldonis li 
mallaŭte - Senura' n en la tendaro... 
-Ŝi estas tie?... - demandis la princo. 
Liaj okuloj, kiuj brilis antaŭ momento, nebuliĝis de volupto. 
-La armeo iru antaŭen - diris Tutmozis, - kaj ni atendu ŝin ĉi 
tie. Ramzes kvazaŭ vekiĝis. 
-Lasu min, tentanto!... Post du horoj estos la batalo.. 
-Ĉu tio estas batalo?... 
-Almenaŭ estos decidita la sorto de mia komando. 
-Ridu tion - diris la elegantulo. - Mi ĵurus, ke jam hieraŭ la 
milita ministro sendis raporton al Lia Sankteco, kun peto, ke li donu 
al vi la korpuson de Memfiso. 
-Tio estas indiferenta. Hodiaŭ mi ne povus pensi pri io alia, ol 
la armeo. 
-Terura estas via inklino al la milito, dum kiu oni ne lavas sin 
tutajn monatojn por perei unu tagon... Brr! Se vi vidus Senuran... 
Nur ekrigardu ŝin... 
-Ĝuste tiel mi ne rigardos - respondis Ramzes per firma voĉo. 
En la sama momento, kiam oni alportis de la grekaj taĉmentoj 
grandegan portilon de Tutmozis por la kronprinco, de la avangardo algalopis rajdisto. Li deglitis de la ĉevalo kaj kuris tiel rapide, ke
sonoris sur lia brusto pentraĵoj de l' dioj kaj tabuletoj kun iliaj nomoj. Tio estis Eunana kvazaŭ en febro. 
Ĉiuj sin turnis al li, kaj ŝajnis, ke tio al li plaĉis. 
-Erpatre, plej alta buŝo! - ekkriis Eunana, kliniĝante antaŭ 
Ramzes. - Kiam laŭ via ordono dia mi rajdis, kondukante la taĉ- 
menton kaj zorge observante ĉion, mi rimarkis sur la ŝoseo du belajn skarabojn. 
Ĉiu el la sanktaj insektoj rulis antaŭ si argilan buleton, tra la vojo, 
al la sabloj... 
-Kio do? - interrompis la kronprinco. 
-Kompreneble - daŭrigis Eunana, rigardante al la ministro - 
kiel ordonas la pieco, mi kaj miaj homoj, honorinte per nia adoro 
la sanktajn bildojn de la suno, haltigis la marŝon. Tio estas tiel grava 
antaŭdiro, ke sen ordono neniu el ni kuraĝus iri antaŭen. 
-Mi vidas, ke vi estas vere pia Egiptano, kvankam viaj trajtoj 
estas ĥetaj, - respondis Herhor, kaj sin turninte al la proksime starantaj altranguloj, aldonis: 
-Ni ne iros plu sur la ŝoseo, ĉar ni povus piedpremi la sanktajn 
skarabojn. Pentuer, ĉu tra la intermonto, dekstre, oni povas ĉirkaŭiri 
la ŝoseon? 
-Jes - respondis la skribisto de la ministro. - La intermonto 
estas unu mejlon longa kaj revenas al la ŝoseo, preskaŭ kontraŭ Pi- 
Bailos. 
-Granda perdo de tempo! - interrompis kolere la kronprinco. 
-Mi ĵurus, ke tio ne estas skaraboj, sed la spiritoj de miaj feniciaj procentegistoj - diris Tutmozis. - Ne povante, post la morto, 
repreni la monon, ili devigas min, por puno, trairi la dezerton!... La 
sekvantaro de l' princo maltrankvile atendis la decidon; Ramzes 
diris al Herhor: 
-Sankta patro, kion vi pensas pri tio?
-Ekrigardu la oficirojn - respondis la pastro - kaj vi komprenos, ke ni devas iri tra la intermonto. 
Nun eliris la estro de la grekaj soldatoj, la generalo Patroklo, kaj 
diris al la kronprinco: 
-Se vi permesos, princo, mia regimento daŭrigos la antaŭan vojon. Niaj soldatoj ne timas la skarabojn. 
-Viaj soldatoj ne timas eĉ la reĝajn tombojn - respondis la ministro. 
-Sed kredeble ne estas tie sendanĝere, ĉar neniu revenis. La greko, konfuzita, foriris. 
-Konsentu, sankta patro murmuretis la princo kun plej granda 
kolero - ke tia malhelpo ne haltigus en la vojaĝo eĉ azenon. 
-Tial azeno neniam estos faraono - respondis trankvile la ministro. 
-En tia okazo vi, ministro, kondukos la taĉmenton tra la intermonto! - ekkriis Ramzes. Mi ne konas la pastran taktikon, cetere 
mi devas ripozi. Akompanu min, kuzo - diris li al Tutmozis kaj 
ekiris al la nudaj montetoj.
II 
Lia ekscelenco Herhor senprokraste ordonis al sia adjutanto, kiu 
portis la hakilon, preni la komandon de la avangardo anstataŭ 
Eunana. Poste li sendis ordonon, ke la maŝinoj por ĵetado de grandaj ŝtonoj deveturu de la ŝoseo en la intermonton kaj ke la grekaj 
soldatoj faciligu la trairon en malfacilaj lokoj. Ĉiuj veturiloj kaj portiloj de la sekvantaro ekveturu en la fino. 
Kiam Herhor donis la ordonojn, la adjutanto portanta la ventumilon proksimiĝis al la skribisto Pentuer kaj murmuretis: 
-Kredeble neniam plu oni povos veturi sur ĉi tiu ŝoseo... 
-Kial? - respondis la juna pastro. 
-Se du skaraboj baris nian vojon, ne konvenas plu iri sur ĝi. Povus okazi malfeliĉo. 
-Ĝi jam okazis. Ĉu vi ne rimarkis, ke la princo Ramzes ekkoleris kontraŭ la ministro? Kaj nia sinjoro ne apartenas al tiuj, kiuj 
forgesas... 
-Ne nia sinjoro ofendis la princon, sed kontraŭe li sentis sin 
ofendita kaj severe riproĉis la filon de l' faraono - respondis Pentuer. - Kaj li bone faris, ĉar al la princo jam hodiaŭ ŝajnas, ke li estos dua Menes... 
-Pli ĝuste Ramzes Granda - interrompis la adjutanto. 
-Ramzes Granda obeis la diojn, jen kial li havas en tiuj temploj 
laŭdajn surskribojn. Sed Menes, la unua egipta faraono, estis detruanto de l' ordo, kaj nur dank' al patra indulgo de la pastroj oni citas lian nomon... Tamen mi ne donus unu utenon, ke la mumio de 
Menes ekzistas. 
-Mia Pentuer - daŭrigis la adjutanto - vi estas saĝulo, vi do 
komprenas, ke estas indiferente por ni havi dek sinjorojn aŭ dek 
unu... 
-Sed por la popolo ne estas indiferente, ĉu li devas elfosi ĉiujare 
unu monton da oro por la pastroj aŭ du montojn: por la pastroj kaj 
por la faraono - respondis Pentuer kaj liaj okuloj ekbrilis. 
-Vi meditas pri danĝeraj aferoj - murmuretis la adjutanto. 
-Kiom da fojoj vi mem parolis kun indigno pri la frenezaj elspezoj de la faraona kortego kaj de la nomarĥoj? - demandis mire la 
pastro. 
-Silentu... silentu!... Ni parolos ankoraŭ pri tiuj ĉi aferoj, sed ne. 
nun. 
Malgraŭ la sablo la maŝinoj, ĉiu tirata de du bovoj, pli rapide 
ruliĝis en la dezerto, ol sur la ŝoseo. Apud la unua iris Eunana ĉagrenita kaj meditanta: kial la ministro forprenis de li la komandon 
de la avangardo? Ĉu oni intencas konfidi al li pli altan postenon? 
Atendante do novan karieron, kaj eble por trankviligi la dubojn, 
kiuj turmentis lian koron, li prenis stangon kaj subtenis la baliston 
ĉie, kie la sablo estis pli profunda, aŭ instigis la Grekojn per krio. 
Sed ili malmulte atentis lin. 
Jam duonhoron la taĉmento iris en la serpentolinia intermonto; 
kies muroj estis nudaj kaj krutaj, kiam la avangardo ree haltis. En 
ĉi tiu loko estis alia intermonto, transversa, en kies mezo estis elfosita sufiĉe larĝa kanalo. 
Kuriero sendita al la ministro kun la sciigo pri la malhelpo, alportis ordonon senprokraste plenigi la kanalon per tero. 
Ĉirkaŭ cent grekaj soldatoj kun pinthakiloj kaj fosiloj rapide eklaboris. Unuj dishakis la ŝtonegojn, aliaj ĵetis la fragmentojn en la 
kanalon kaj surŝutis sablon. 
Subite el la fundo de l' intermonto eliris homo kun pintohakilo, 
kiu havis formon de cikonia kolo kun beko. Tio estis egipta kamparano, maljuna, tute nuda. Momenton kun plej granda miro li rigardis la laboron de la soldatoj, poste subite li saltis inter ilin, kriante: 
-Kion vi faras, idolistoj, tio ja estas kanalo?... 
-Kaj vi, kiel vi kuraĝas insulti la soldatojn de lia sankteco? - demandis lin Eunana, jam ĉeestanta tie. 
-Mi vidas, ke vi devas esti Egiptano altranga - respondis la 
kamparano - mi do respondos al vi, ke la kanalo apartenas al potenca sinjoro: li estas ekonomo de la skribisto de tiu, kiu portas la 
ventumilon de lia ekscelenco la nomarĥo de Memfiso. Gardu do 
vin, ke malfeliĉo ne trafu vin!... 
Ili ne komprenis liajn vortojn, sed la tono mirigis ilin. 
-Ili daŭrigas! - diris la kamparano kun pligrandiĝanta teruro. 
- Ve al vi, hundoj! - ekkriis li sin ĵetante kun la hakilo al unu el la 
soldatoj. 
La Greko elŝiris la hakilon, kaj ekbatis lin tiel forte je la dentoj, 
ke sango ekŝprucis el la buŝo. Kaj poste li revenis al la laboro. 
Duone svenigita per la bato, la kamparano perdis la kuraĝon kaj 
komencis petegi: 
-Sinjoro - diris li - ĉi tiun kanalon mi elfosis mem dum dek 
jaroj, tage kaj nokte, eĉ en la festoj! Nia sinjoro promesis, ke se mi 
sukcesos alkonduki akvon al ĉi tiu valeto, li faros min terkulturisto 
sur ĝi, donos al mi la kvinonon da rikolto kaj donacos la liberon... 
Ĉu vi aŭdas?... La liberon al mi kaj al miaj tri infanoj!... Ho dioj!... 
Li levis la manojn al la ĉielo kaj ree sin turnis al Eunana: 
-Ili min ne komprenas, ĉi tiuj transmaraj barbuloj, idoj de hundoj, fratoj de Fenicianoj kaj Hebreoj! Sed vi, sinjoro, vi aŭskultos
mian peton... De dek jaroj, kiam la aliaj iris al la foiro aŭ dancado 
aŭ sankta procesio, mi ŝteliris en ĉi tiun negastaman intermonton. 
Mi ne iris al la tombo de mia patrino - mi fosis; mi forgesis pri la 
mortintoj, por doni al miaj infanoj kaj al mi mem liberon kaj teron 
almenaŭ unu tagon antaŭ la morto... Estu miaj atestantoj, ho dioj, 
kiom da fojoj surprizis min ĉi tie la nokto!... Kiom da fojoj mi aŭ- 
dis ĉi tie la plendajn voĉojn de hienoj kaj vidis la verdajn okulojn de 
lupoj! Sed mi ne forkuradis, ĉar kien mi povus forkuri, kiam sur ĉiu 
vojeto atendis min la teruro, kaj en ĉi tiu kanalo la libereco tenis 
min je la piedoj?... Foje, tie, post ĉi tiu breĉo venis renkonte al mi 
leono, la faraono de ĉiuj bestoj. Mi ekgenuis antaŭ li kaj, kredu al 
mi, mi diris la jenajn vortojn: "Sinjoro, ĉu vi bonvolus min manĝi?... 
Mi ja estas nur sklavo!" La rabema leono ekkompatis min; la lupo 
evitis min, eĉ la perfidemaj vespertoj indulgis mian, malfeliĉan kapon, kaj vi Egiptano... 
La kamparano eksilentis: li rimarkis la proksimiĝantan sekvantaron de la ministro Herhor. La ventumilo montris al li, ke tio estas altrangulo, la pantera felo - ke tio estas pastro. Li do kuris al li, 
ekgenuis kaj tuŝis la sablon per la kapo. 
-Kion vi volas, homo? - demandis la ministro. 
-Lumo de la suno, aŭskultu min; - ekkriis la kamparano. - 
Estu neniu ĝemo en via ĉambro kaj la malfeliĉo ne iru post vi! Nenio malhelpu viajn agojn kaj la fluo ne forportu vin, kiam vi veturos sur Nilo al la alia bordo... 
-Mi demandas, kion vi volas? - ripetis la ministro. 
-Grandanima sinjoro, - daŭrigis la kamparano - gvidisto sen 
kapricoj, vi venkas la malveron kaj kreas la veron, vi, kiu estas la 
patro de la malfeliĉulo, la edzo de la vidvino, la vesto de la orfo... 
Permesu al mi disporti vian nomon, kiel la leĝon de la lando... Permesu al via nomo pasi inter miaj lipoj... Aŭskultu kaj faru la juston,
plej nobla el la noblaj... [La babilado de la kamparano estas aŭtentika] 
-Li volas, ke oni ne plenigu la kanalon - diris Eunana. 
La ministro levis la ŝultrojn kaj ekiris al la kanalo, sur kiu oni 
metis tabulon. La malesperinta kamparano kaptis lin je la piedoj. 
-For kun tio!... - ekkriis la ministro, forpaŝante kvazaŭ de l' 
mordo de vipero. 
La skribisto Pentuer deturnis la kapon, lia malgrasa vizaĝo havis grizan koloron. Sed Eunana kaptis la kamparanon je la nuko, kaj 
ne povante forŝiri lin de la piedoj de l' ministro, alvokis soldatojn. 
Post momento lia ekscelenco liberigita, transiris la kanalon, kaj la 
soldatoj forportis la kamparanon preskaŭ en la aero al la fino de la 
taĉmento. Ili donis al li kelkdekon da pugnobatoj, kaj la suboficiroj 
ĉiam armitaj per kanoj kalkulis al li kelkdekon da bastonoj kaj fine 
ĵetis lin apud la eniro en la intermonton. 
Batita, sanganta kaj terurita, la mizerulo momenton sidis sur la 
sablo, frotis la okulojn kaj subite salte leviĝinte, komencis forkuri 
al la ŝoseo, ĝemante: 
-La tero englutu min!... Malbenita estas la tago, en kiu mi ekvidis la lumon, kaj la nokto en kiu mi diris: "Homo naskiĝis..." En 
la mantelo de la justeco ne ekzistas eĉ unu peco por la sklavoj. La 
dioj ne rigardas tian kreaĵon, kiu havas manojn nur por la laboro, 
buŝon nur por la ploro, kaj dorson por la bastonoj. Ho morto, cindrigu mian korpon por ke tie, sur la kampoj de Oziriso, mi ne renaskiĝu sklavo...
III 
Spiregante de kolero la princo Ramzes grimpis sur la monteton, 
kaj post li Tutmozis. La elegantulo havis la perukon antaŭo posten, lia barbo defalis, li do portis ĝin en la mano; malgraŭ la laciĝo 
li estus pala, se la ruĝo ne kovrus lian vizaĝon. 
Fine la princo haltis sur la supro. De la intermonto flugis al ili la 
krioj de la soldataro kaj la bruo de la ruliĝantaj balistoj; antaŭ ili 
kuŝis la vasta lando Gosen, baniĝanta en la briloj de la suno. Ŝajnis, 
ke tio ne estas tero, sed ora nubo, sur kiu la sonĝoj pentris pejzaĝon 
per koloriloj el smeraldoj, arĝento, rubenoj, perloj kaj topazoj. 
La kronprinco etendis la manon. 
-Rigardu - ekkriis li al Tutmozis - tie devas esti mia tero, kaj 
ĉi tie mia armeo... Kaj tie plej altaj konstruaĵoj estas la palacoj de l' 
pastroj, kaj ĉi tie - plej alta estro de la armeo estas pastro!... Ĉu oni 
povas toleri tion? 
-Ĉiam estis tiel - respondis Tutmozis, malkuraĝe rigardante 
ĉirkaŭe. 
-Tio estas malvera! Mi ja konas la historion de ĉi tiu lando, kaŝitan por vi. Estroj de la armeoj kaj de l' oficistoj estis sole la faraonoj, aŭ almenaŭ la plej energiaj el ili. Ili ne pasigis la tagojn farante oferojn aŭ preĝante, sed regante la ŝtaton. 
-Se tia estas la volo de lia sankteco... - interrompis Tutmozis. 
-Ne estas la volo de mia patro, ke la nomarĥoj regu despote en 
siaj ĉefurboj, kaj ke la etiopia vic-reĝo sin opinias egala al la reĝo de
l' reĝoj. Kaj ne povas esti volo de mia patro, ke lia armeo ĉirkaŭiras 
du orajn skarabojn, tial ke la ministro de l' milito estas pastro. 
-Li estas granda batalisto!... murmuretis Tutmozis pli kaj pli 
senkuraĝe. 
-Kia batalisto!... Ĉar li venkis plenmanon da libiaj rabistoj, kiuj 
devas forkuri nur ekvidinte la jakojn de la egiptaj soldatoj? Sed rigardu, kion faras niaj najbaroj. Izraelo malfruas kun la tributo kaj 
pagas malpli kaj malpli. La ruza Feniciano ĉiujare reprenas kelke da 
ŝipoj el nia eskadro. Kontraŭ Ĥetoj, oriente, ni estas devigataj havi 
preta grandan armeon, kaj ĉirkaŭ Babilono kaj Ninivo bolas movado, kiun oni sentas en la tuta Mezopotamio. 
Kaj kia estas la definitiva rezultato de la regado de l' pastroj? La 
jena: mia praavo havis 100 mil talentojn da jara enspezo kaj 160 mil 
soldatojn, mia patro havas apenaŭ 50 mil talentojn kaj 120 mil soldatojn. 
Kaj kia estas la armeo!... Se ni ne havus la grekan korpuson, kiu 
tenas ilin en ordo, kiel la hundo la ŝafojn, jam hodiaŭ la egiptaj 
soldatoj obeus nur la pastrojn, kaj la faraono ne diferencus de simpla nomarĥo. 
-De kie vi scias tion?... De kie venas tiaj pensoj? - miris Tutmozis. 
-Ĉu mi ne devenas de la gento de l' pastroj! Ili ja instruis min, 
kiam mi ne estis ankoraŭ kronprinco. Oh, kiam mi fariĝos faraono, 
post mia patro, kiu vivu eterne, mi metos sur iliajn nukojn mian 
piedon en fera sandalo... Antaŭ tio mi etendos mian manon al iliaj trezorejoj, kiuj estis ĉiam plenaj; sed kiuj de l' tempo de Ramzes 
Granda komencis ŝveli kaj hodiaŭ estas tiel dikaj de oro, ke post ili 
oni ne vidas la trezorejon de l' faraono. 
-Ve al mi kaj vi!, - sopiris Tutmozis. - Vi havas intencojn, sub 
kiuj kurbiĝus ĉi tiu monteto, se ĝi aŭdus kaj komprenus ilin. Kaj kie
estas viaj fortoj?... helpantoj?... soldatoj?... Kontraŭ vi stariĝos la 
tuta popolo, kondukata de la potenca kasto... kaj kun vi? La princo aŭskultis kaj ekmeditis. Fine li respondis: 
-La armeo. 
-Granda parto sekvos la pastrojn. 
-La greka korpuso. 
-Barelo da akvo en Nilo. 
-La oficistoj. 
-Duono apartenas al ili. 
Ramzes malĝoje balancis la kapon kaj eksilentis. 
De la supro ili malsupreniris sur nuda kaj ŝtonplena deklivo al la 
alia flanko de la altaĵo. Subite Tutmozis, kiu iris antaŭe, ekkriis: 
-Ĉu sorĉo frapis miajn okulojn?... Rigardu, Ramzes!... Inter ĉi 
tiuj ŝtonegoj estas ja kaŝita dua Egipto! 
-Kredeble tio estas bieno de pastro, kiu ne pagas impostojn, - 
maldolĉe respondis la princo. 
Ĉe iliaj piedoj, en la fundo kuŝis fruktodona valo, kiu havis formon de forko, kies dentoj estis kaŝitaj inter la ŝtonoj. En unu angulo oni vidis kelke da dometoj por la servistoj kaj belan dometon de 
la posedanto aŭ administranto. Tie kreskis palmoj, vinberujoj, olivarboj, figujoj kun radikoj en la aero, cipresoj, eĉ junaj baobaboj. En 
la mezo fluis akva strio, sur la deklivoj de l' altaĵoj ĉiun kelkcenton 
da paŝoj oni vidis malgrandajn lagetojn. 
Malsuprenirinte inter la vinberejoj, plenaj de maturaj fruktoj, i1i 
ekaŭdis virinan voĉon, kiu vokis aŭ pli ĝuste kantis per melankolia 
tono: 
-Kie vi estas, mia kokineto? respondu, kie vi estas mia plej amata?... Vi forkuris de mi, kvankam mi mem donas al vi akvon kaj nutras vin per tiel pura greno, ke sopiras la sklavoj... Kie vi estas?... 
respondu!... Ne forgesu, ke la nokto surprizos vin kaj vi ne retrovos
la domon, kie ĉiuj servas al vi; aŭ alflugos de la dezerto flavruĝa 
vulturo kaj disŝiros vian koron. Tiam vi vane vokados vian sinjorinon, kiel nun mi vin... Respondu, alie mi ekkoleros kaj foriros, kaj 
vi devos sekvi min piedire. 
La kanto proksimiĝis al la vojaĝantaj. La kantantino estis kelke 
da paŝoj de ili, kiam Tutmozis, enŝovinte la kapon inter la arbetojn, 
ekkriis: 
-Rigardu, Ramzes, ĉarma knabino?... 
La princo anstataŭ rigardi saltis sur la vojeton kaj baris la vojon 
al la kantantino. Efektive ŝi estis bela knabino kun grekaj trajtoj kaj 
vizaĝo kvazaŭ el eburo. Sub la vualo, kiu kovris la vizaĝon, pendis 
riĉaj, nigraj haroj, ligitaj en nodo. Ŝi havis blankan longan veston, 
kiun ŝi levis de unu flanko per la mano; sub la diafana ŝtofo oni 
vidis ŝiajn virgajn brustojn, similajn al pomoj. 
-Kiu vi estas, knabino? - ekkriis Ramzes. 
Malaperis la minacaj sulkoj de lia vizaĝo, liaj okuloj ekbrilis. 
-Ho Jehovo!... patro!... - kriis ŝi terurita kaj haltis senmove sur 
la vojeto. 
Sed post momento ŝi trankviliĝis, kaj ŝiaj veluraj okuloj ree rigardis kun la kutima dolĉa melankolio. 
-Kiel vi venis ĉi tien?... - demandis ŝi la princon per iom tremanta voĉo. - Mi vidas, ke vi estas soldato, kaj al la soldatoj estas 
malpermesite eniri ĉi tien. 
-Kial malpermesite estas? 
-Ĉar tio estas tero de granda sinjoro, Sezotris... 
-Oh, oh! - ridetis Ramzes. 
-Ne ridu, ĉar vi tuj paliĝos. Sinjoro Sezotris estas skribisto de 
sinjoro Ĥaires, kiu portas la ventumilon super lia ekscelenco, nomarĥo de Memfiso. 
-Oh, oh!... - ripetis Ramzes, seninterrompe ridante.
-Viaj vortoj estas malrespektaj - diris la knabino sulkigante la 
brovojn. - Se mi ne legus bonecon sur via vizaĝo, mi pensus, ke vi 
estas greka dungato aŭ bandito. 
-Ankoraŭ ne, sed iam li eble fariĝos plej granda bandito, kiun 
portis la tero - intermetis la eleganta Tutmozis, ordigante la perukon. 
-Kaj vi, vi sendube estas dancisto - respondis la knabino kura- 
ĝiĝinte. - Oh, mi estas eĉ certa, ke mi vidis vin en la foiro en Pi-Bailos: vi sorĉis serpentojn... 
Ambaŭ junuloj gaje ekridis. 
-Kaj kiu vi estas? - demandis Ramzes la knabinon, prenante 
ŝin je la mano, kiun ŝi retiris. 
-Ne estu tiel kuraĝa, mi estas Sara, filino de Gedeon, administranto de ĉi tiu bieno. 
-Hebreino? - demandis Ramzes, kaj nubo pasis sur lia vizaĝo. 
-Ne grave, ne grave... - ekkriis Tutmozis. - Ĉu vi pensas, ke 
Hebreinoj estas malpli dolĉaj ol Egiptaninoj?... Ili estas nur pli modestaj kaj malfacilaj, kaj tio aldonas al ilia amo specialan ĉarmon. 
-Vi do estas idolistoj - diris Sara kun memrespekto. - Ripozu, 
se vi estas lacaj, deŝiru vinberojn kaj foriru kun Dio. Niaj servistoj 
ne volonte akceptas tiajn gastojn. 
Ŝi volis foriri, sed Ramzes retenis ŝin. 
-Haltu... Vi plaĉas al mi, vi ne povas tiel nin forlasi. 
-Malbona spirito ekposedis vin. Neniu en ĉi tiu valo kuraĝus tiel 
paroli al mi... - indignis Sara. 
-Aŭskultu, - interrompis Tutmozis - ĉi tiu junulo estas oficiro de la pastra regimento Ptah kaj skribisto de skribisto de tia sinjoro, kiu portas ventumilon super la portanto da l' ventumilo de l' 
nomarĥo Habu. . - Sendube li estas oficiro - respondis Sara, medite rigardante Ramzeson. - Eble li mem estas granda sinjoro?... - 
aldonis ŝi metante unu fingron sur la buŝon. 
-Kiu ajn mi estas, via beleco superas mian rangon - diris li subite. 
-Sed diru al mi, ĉu vere vi... manĝas porkaĵon?... 
Sara rigardis lin ofendite, kaj Tutmozis diris: 
-Oni tuj vidas, ke vi ne konas Hebreojn. Eksciu do, ke Hebreo 
preferus morti, ol manĝi porkaĵon, kiun cetere mi ne trovas plej 
malbona... 
-Sed vi mortigas la katojn? - insistis Ramzes, premante la manojn de Sara kaj rigardante ŝiajn okulojn. 
-Ankaŭ tio estas fabelo... senhonta fabelo!... - ekkriis Tutmozis. - Vi povis demandi min pri tio, anstataŭ diri sensencaĵojn... Mi 
ja havis tri amatinojn hebreinojn... 
-Ĝis nun vi diris la veron, sed nun vi mensogas - interrompis 
lin Sara. - Hebreino neniam estos ies amatino! - aldonis ŝi fiere. 
-Eĉ amatino de skribisto de tia sinjoro, kiu portas la ventumilon super la nomarĥo de Memfiso?... - demandis Tutmozis per 
moka tono. 
-Eĉ... 
-Eĉ amatino de la sinjoro, kiu portas la ventumilon? Sara ŝanceliĝis, sed respondis: 
-Eĉ. 
-Ŝi do ne fariĝus amatino de l' nomarĥo... 
La knabino mallevis la manojn. Mire ŝi rigardis la junulojn unu 
post la alia; ŝiaj lipoj tremis, ŝiaj okuloj vualiĝis de larmoj. 
-Kiu vi estas?... demandis ŝi kun timo. - Vi venis de l' montoj, 
kiel vojaĝantoj, kiuj petas panon kaj akvon... Sed vi parolas al mi, 
kiel plej grandaj sinjoroj... Kiu vi estas?... Via glavo - ŝi turnis sin 
al Ramzes - estas ornamita per smeraldoj, kaj sur la kolo vi havas
ĉenon tian, kian ne posedas en sia trezorejo eĉ nia sinjoro, la grandanima Sezotris... 
-Prefere respondu al mi, ĉu mi plaĉas al vi? - demandis insiste Ramzes, premante ŝiajn manojn kaj ame rigardante ŝiajn okulojn. 
-Vi estas bela, kiel la anĝelo Gabrielo, sed mi timas vin, ĉar mi 
ne scias, kiu vi estas. 
Subite post la montoj eksonis trumpeto. 
-Oni vokas vin - ekkriis Tutmozis. 
-Kaj se mi estus same granda sinjoro, kiel via Sezotris?... - demandis la princo. 
-Tio estas ebla... - murmuretis Sara. 
-Kaj se mi portus la ventumilon super la nomarĥo de Memfiso?... 
-Vi povas esti eĉ tiel granda... Ie sur la monteto la trumpeto eksonis duan fojon. 
-Ni iru, Ramzes! - insistis Tutmozis terurita. 
-Kaj se mi estus... la kronprinco, ĉu vi venus, knabino, al mi?... 
- demandis la princo. 
-Ho Jehovo!... - ekkriis Sara kaj falis sur la genuojn. Nun en diversaj punktoj la trumpetoj ludis alarman alvokon. 
-Ni kuru!... - kriis malespere Tutmozis. - Ĉu vi ne aŭdas la 
alarmon?... 
La kronprinco rapide demetis la ĉenon de sia kolo kaj surmetis 
ŝin al Sara. 
-Donu ĝin al via patro - diris li - mi aĉetas vin de li. Adiaŭ... 
Li pasie kisis ŝian buŝon, kaj, ŝi ĉirkaŭpremis liajn piedojn. Li sin 
elŝiris, forkuris kelke da paŝoj, poste revenis kaj ree karesis per kisoj ŝian belan vizaĝon kaj ŝiajn korvajn harojn, kvazaŭ ne aŭdante 
la senpaciencajn alvokojn de la armeo.
-En la nomo de lia sankteco la faraono, mi alvokas vin, iru kun 
mi!... - ekkriis Tutmozis kaj kaptis la princon je la mano. 
Ili ekkuris galope al la sono de la trumpetoj. Ramzes de tempo 
al tempo ŝanceliĝis kiel ebria kaj turnis la kapon. Fine ili komencis 
grimpi sur la kontraŭan monteton. 
-Kaj ĉi tiu homo - pensis Tutmozis - volas batali kontraŭ la 
pastroj!...
IV 
La kronprinco kaj lia kunulo kuris preskaŭ kvaronon da horo sur 
la ŝtonega dorso de la monteto, de pli kaj pli proksime aŭdante 
la trumpetojn, kiuj pli kaj pli laŭte ludis la alarmon. Fine ili venis al 
loko, de kie per unu ekrigardo oni povis ĉirkaŭpreni la tutan landon. 
Maldekstre kuŝis la ŝoseo, post kiu oni vidis klare la urbon Pi- 
Bailos, la starantajn post ĝi regimentojn de la kronprinco kaj grandan polvan nebulon, kiu pendis super la malamiko, marŝanta de l' 
oriento. Dekstre larĝe malfermis sian faŭkon la intermonto, sur kies 
mezo la greka regimento trenis la militajn maŝinojn. Ne malproksime de la ŝoseo ĉi tiu intermonto kunfluiĝis kun alia, pli larĝa, kiu 
iris de la fundo de l' dezerto. 
En tiu punkto estis io eksterordinara. La Grekoj kun la maŝinoj 
staris senmovaj ne malproksime de l' punkto de l' kuniĝo de la du 
intermontoj; kaj sur ĉi tiu punkto mem, inter la stabo de l' kronprinco kaj la ŝoseo, staris kvar densaj vicoj de iu alia armeo, kvazaŭ 
kvar bariloj kun superstarantaj brilantaj lancoj. 
Malgraŭ la tre kruta vojo, la princo galope kuris malsupren al sia 
taĉmento, ĝis la loko kie staris la milita ministro, ĉirkaŭita de oficiroj. 
-Kio okazis?... - kriis li minace. - Kial vi trumpetas alarmon, 
anstataŭ marŝi? 
-Ni estas fortranĉitaj - diris Herhor. 
-Kiu?... per kiu?...
-Nia taĉmento, per tri regimentoj de Nitager, kiuj venis el la 
dezerto. 
-Tie do, proksime de la ŝoseo, staras la malamiko? 
-Staras la nevenkebla Nitager mem. 
Ŝajnis, ke en tiu momento la kronprinco freneziĝis. Lia buŝo kurbiĝis, la okuloj eliris el la orbitoj. Li eltiris la glavon kaj kurante al 
la Grekoj li kriis per raŭka voĉo: 
-Sekvu min kontraŭ tiuj, kiuj baris al ni la vojon. 
-Vivu eterne, erpatre! - ekkriis Patroklo, ankaŭ eltirante la glavon. - Antaŭen, idoj de Aĥilo la- li turnis sin al la soldatoj. - Ni 
montru al la egiptaj bovinistoj, ke ne estas permesite haltigi nin!... 
La trumpetoj ekludis al la atako. La kvar mallongaj, sed rektaj 
grekaj vicoj ekkuris antaŭen. Leviĝis polva nebulo kaj krioj por la 
honoro de Ramzes. 
Post kelke da minutoj la Grekoj troviĝis antaŭ la egiptaj regimentoj kaj haltis ŝanceliĝante. 
-Antaŭen!... - kriis la kronprinco, kurante kun la glavo en la 
mano. 
La Grekoj mallevis la lancojn. En la kontraŭaj vicoj fariĝis movado, trakuris murmuro, kaj la lancoj ankaŭ malleviĝis... 
-Kiuj vi estas, frenezuloj?... - eksonis potenca voĉo de la kontraŭa flanko. 
-La kronprinco!... - respondis Patroklo. 
Momento da silento. 
-Malfermu la vicojn... - ripetis la sama potenca voĉo. 
La regimentoj de la orienta armeo malrapide malfermiĝis, kiel 
peza duona pordego, kaj la greka taĉmento trapasis. 
Tiam al la kronprinco proksimiĝis grizhara batalisto en orita armaĵo kaj kasko kaj malalte kliniĝinte, diris:
-Vi venkis, erpatre. Sole granda armeestro tiamaniere eliras el 
embaraso. 
-Vi estas Nitager, la plej brava el la bravaj!... - ekkriis la princo. 
En la sama momento venis al ili la milita ministro, kiu aŭdis la 
interparoladon kaj diris per maldolĉa tono: 
-Kaj se la ĉefestro de via armeo estus same sendisciplina kiel la 
erpatre, kiel ni finus la manovrojn? 
-Lasu la junan bataliston trankvila! - respondis Nitager. - Ĉu 
ne sufiĉas, ke li montris leonajn ungegojn, kiel konvenas al ido de 
faraonoj?... 
Tutmozis, aŭdante kian direkton prenas la interparolado, sin 
turnis al Nitager: 
-Kiamaniere vi estas ĉi tie, granda generalo, kiam viaj ĉefaj fortoj troviĝas antaŭ nia armeo? 
-Mi sciis, kiel malzorge marŝas la taĉmento de Memfiso, dum 
la princo kolektas la regimentojn apud Pi-Bailos. Por ridi do mi volis 
kapti vin, junaj sinjoroj... Malfeliĉe por mi, mi renkontis ĉi tie la 
kronprincon, kiu neebligis miajn planojn. Agu tiel ĉiam, Ramzes, 
kompreneble kontraŭ veraj malamikoj. 
-Kaj se, kiel hodiaŭ, li renkontos fortojn, trifoje superantajn la 
liajn?... - demandis Herhor. 
-Kuraĝa saĝo valoras pli multe, ol la forto - respondis la maljuna generalo. - La elefanto estas kvindekfoje pli forta ol la homo, 
tamen ĝi cedas al li aŭ pereas de lia mano. 
Herhor aŭskultis atente. 
Oni juĝis la manovrojn finitaj. La kronprinco akompanata de la 
ministro kaj de la kapitanoj forrajdis al la armeo apud Pi-Bailos, 
salutis la veteranojn de Nitager kaj adiaŭis siajn regimentojn, ordonante al ili iri orienton kaj dezirante al ili sukceson.
Poste, ĉirkaŭita de granda sekvantaro li reiris sur la ŝoseo Memfison, meze de l' popolamasoj de la lando Gosen, kiuj en festaj vestoj 
kaj kun verdaj branĉoj en la manoj salutis la venkinton. 
Kiam la vojo turniĝis al la dezerto, la amaso maldensiĝis, kaj kiam ili venis al la loko, kie la stabo de l' kronprinco pro la skaraboj 
eniris en la intermonton, neniu plu estis sur la ŝoseo. 
Tiam Ramzes faris signon al Tutmozis kaj montrante al li la nudan monteton, murmuretis: 
-Vi iros tien, al Sara... 
-Mi komprenas. 
-Kaj vi diros al ŝia patro, ke mi donas al li bienon apud Memfiso. 
-Mi komprenas. Postmorgaŭ vi havos ŝin. 
Post ĉi tiu interŝanĝo de opinioj, Tutmozis revenis al la armeo, 
marŝanta post la sekvantaro, kaj malaperis. 
Preskaŭ kontraŭ la intermonto, en kiun matene enveturis la militaj maŝinoj, kelke da paŝoj de la ŝoseo kreskis ne granda, kvankam 
maljuna tamarindo. En ĉi tiu loko haltis la avangardo de la princa 
sekvantaro. 
-Ĉu ni ree renkontos skarabojn? - demandis kun rido la kronprinco. 
-Ni vidos - respondis Herhor. 
Efektive ili ekvidis: sur la malforta arbo pendis nuda homo. 
-Kion tio signifas? - demandis la princo ekscitita. 
La adjutantoj kuris al la arbo kaj rekonis la maljunan kamparanon, kies kanalon la armeo ŝutplenigis. 
-Prave li pendigis sin! - kriis inter la oficiroj Eunana. - Ĉu vi 
kredus, ke ĉi tiu mizera sklavo kuraĝis kapti lian ekscelencon, la 
ministron je la piedoj!...
Ramzes, aŭdinte tion, haltigis la ĉevalon. Li desaltis kaj proksimiĝis al la funebra arbo. 
La kamparano pendis kun la kapo etendita antaŭen; lia buŝo 
estis larĝe malfermita, la manplatoj turnitaj al la rigardantoj, la okuloj teruritaj. Li havis aspekton de homo, kiu volas ion diri, sed al kiu 
ekmankis la voĉo. 
-Malfeliĉa! - eksopiris la princo kun kompato. 
Reveninte al la sekvantaro, li ordonis, ke oni rakontu al li la historion de la kamparano, kaj poste longe rajdis silenta. Antaŭ la okuloj li havis senĉese la bildon de la memmortiginto, kaj en lian koron 
penetris la sento, ke maljuste, terure maljuste oni agis kontraŭ la 
malestimata sklavo. Tiel maljuste, ke pri tio povis mediti eĉ li, la filo 
kaj heredonto de l' faraonoj. 
La varmego estis mortiga, la polvo sekigis la akvon kaj pikis la 
okulojn de l' homoj, kaj bestoj. Oni haltigis la taĉmenton por mallonga ripozo, kaj dume Nitager daŭrigis la interparoladon kun la 
ministro. 
-Miaj oficiroj - diris la maljuna generalo - ne rigardas sub la 
piedojn, sed antaŭen. Kaj eble tial neniam surprizis min malamiko. 
-Via ekscelenco rememorigis al mi per viaj vortoj, ke mi devas 
pagi ŝuldojn - respondis Herhor kaj ordonis, ke kolektiĝu la oficiroj kaj soldatoj, kiuj estis apude. 
-Kaj nun - diris la ministro - alvoku Eunanan. 
La oficiro, kovrita de amuletoj, aperis tiel rapide, kvazaŭ li jam 
de longe estus atendinta la alvokon. Sur lia vizaĝo brilis ĝojo, malfacile haltigata de la humileco. 
Herhor, ekvidinte antaŭ si Eunanan, komencis: 
-Per la volo de lia sankteco post la fino de la manovroj la plej 
alta komando revenas en miajn manojn. 
La ĉeestantoj klinis la kapojn.
-Antaŭ ĉio mi devas uzi ĉi tiun povon por la aferoj de l' justeco. La oficiroj komencis rigardi unu alian. 
-Eunana - daŭrigis la ministro - mi scias, ke vi estis ĉiam unu 
el plej diligentaj oficiroj. 
-La vero parolas per via buŝo, nobla sinjoro - respondis Eunana. 
-Kiel palmo atendas roson, tiel mi la ordonojn de l' estroj. Kaj 
se mi ne ricevas ilin, mi estas kiel orfo, vane serĉanta vojon en la dezerto. La oficiroj de Nitager, kovritaj de cikatroj, mire aŭskultis la 
fluan elokventecon de Eunana kaj pensis: "Ĉi tiu estos levita super 
aliajn". 
-Eunana - parolis la ministro - vi estas ne nur diligenta, sed 
ankaŭ pia; ne nur pia, sed ankaŭ vigla, kiel ibiso ĉe la bordo de l' 
rivero. La dioj verŝis sur vin ĉiujn favorojn: ili donis al vi serpentan 
prudenton kaj okulojn de vulturo. 
-Pura vero fluas el la buŝo de via ekscelenco - intermetis Eunana. 
-Se mi ne posedus mian penetrantan vidadon, mi ne estus rimarkinta la du sanktajn skarabojn... 
-Jes - interrompis la ministro, - kaj vi ne estus savinta mian 
armeon de malpia ago. Por via servo, imitinda de ĉiu plej pia Egipto, 
mi donas al vi... 
La ministro demetis de l' fingro oran ringon. 
-Mi donas al vi ĉi tiun ringon kun la nomo de l' diino Mut, kies 
favoro kaj prudento akompanos vin ĝis la fino de via surtera migrado, se vi meritos ilin. 
Lia ekscelenco etendis la ringon al Eunana, kaj la ĉeestantoj laŭte 
aklamis la gloron de l' faraono kaj brue skuis la armilojn. 
Ĉar la ministro restis senmova, Eunana ankaŭ ne foriris kaj atente rigardis liajn okulojn, kiel fidela hundo, kiu ricevinte el la mano 
de l' mastro unu pecon, svingas la voston kaj atendas. 
-Kaj nun - rekomencis la ministro - konfesu, Eunana, kial vi 
ne diris, kien foriris la kronprinco, kiam la armeo pene marŝis tra 
la intermonto?... Via ago estis malbona, ĉar ni devis trumpeti alarmon, kiam la malamiko estis proksime... 
-Dioj estas miaj atestantoj, ke mi sciis nenion pri la nobla princo - respondis Eunana kun miro. 
Herhor skuis la kapon. 
-Ne eble estas, ke homo kiu, kiel vi, vidas sanktajn skarabojn en 
la sablo en interspaco de kelkdeko da paŝoj, ne rimarkis tiel grandan personon, kiel la kronprinco. 
-Vere mi ne vidis! - sin senkulpigis Eunana, frapante sian bruston. 
-Cetere neniu ordonis al mi observi la princon. 
-Ĉu mi ne liberigis vin de la komando de l' avangardo?... Ĉu mi 
donis al vi ian okupon? - demandis la ministro. - Vi estis tute libera, ĝuste kiel homo, destinita por observi gravajn aferojn. Kaj ĉu 
vi plenumis vian taskon?... Vere, por tia kulpo dum la milito vi devus morti... La malfeliĉa oficiro paliĝis. 
-Sed mi havas por vi patran koron, Eunana - diris la altrangulo -, kaj memorante la grandan servon, kiun vi faris al la armeo 
rimarkinte la simbolojn de la sankta suno, la skarabojn, mi elektas 
por vi punon ne kiel severa ministro; sed kiel indulga pastro. Vi ricevos kvindek bastonbatojn. 
-Via ekscelenco... 
-Eunana, vi sciis esti feliĉa, estu nun brava kaj akceptu ĉi tiun 
malgrandan admonon, kiel konvenas al oficiro de l' armeo de lia 
sankteco. 
Apenaŭ finis Herhor, jam la pli altrangaj oficiroj kuŝigis Eunanan
en oportuna loko, apud la ŝoseo. Poste unu sidiĝis sur lia nuko, alia 
sur la femuroj kaj du aliaj kalkulis sur lia nuda korpo kvindek flekseblajn kanojn. 
Li sentima batalisto ne ekĝemis, li eĉ kantis soldatan kanton, kaj 
post la ceremonio volis leviĝi sen helpo. Sed liaj doloraj piedoj rifuzis obei al li. Li falis, la vizaĝo en la sablo, kaj oni devis transporti 
lin Memfison en durada veturilo, sur kiu kuŝante kaj ridetante al la 
soldatoj, li meditis, ke ne tiel rapide ŝanĝiĝas la vento en Malsupra 
Egipto, kiel la fortuno de malfeliĉa oficiro. 
Kiam post mallonga halto, la taĉmento de la kronprinco ekmar- 
ŝis antaŭen, Herhor sidiĝis sur ĉevalon kaj rajdante apud lia ekscelenco Nitager, parolis kun li pri la aziaj popoloj kaj precipe pri la 
vekiĝo de Asirianoj. 
Tiam du servistoj de la ministro: la adjutanto portanta la ventumilon kaj la skribisto Pentuer ankaŭ komencis interparoladon. 
-Kion vi pensas pri la aventuro de Eunana? - demandis la adjutanto. 
-Kaj kion vi pensas pri la kamparano, kiu sin pendigis? - demandis la skribisto. 
-Ŝajnas al mi, ke por la kamparano la hodiaŭa tago estas la plej 
bona, kaj la ŝnuro ĉirkaŭ la kolo la plej mola, kiun li renkontis dum 
sia vivo - respondis la adjutanto. Mi pensas ankaŭ, ke de nun Eunana tre zorge observos la kronprincon. 
-Vi eraras - diris Pentuer. - Eunana neniam plu rimarkos skarabon, eĉ, tiel grandan kiel bovo. Koncerne la kamparanon, ĉu vi ne 
opinias, ke lia vivo estis tre malfeliĉa, tre malfeliĉa sur la sankta 
egipta tero? 
-Vi ne konas la kamparanojn, jen kial vi tiel parolas... 
-Kaj kiu konas ilin pli bone?... - respondis malgaje la skribisto. - Ĉu mi ne kreskis inter ili?... Ĉu mi ne vidis, kiel mia patro fosis kaj purigis kanalojn, semis, rikoltis kaj, antaŭ ĉio, - kiel li pagis la impostojn? Oh, vi ne scias, kia estas la sorto de l' kamparano 
en Egipto! 
-Sed mi scias - respondis la adjutanto - kia estas la sorto de 
l' fremdulo. Mia praavo aŭ prapraavo estis unu el potenculoj inter 
Ĥiksoj, sed restis ĉi tie, ĉar li ekamis la teron. Kaj kion vi diros: ne 
nur oni forprenis de li la bienojn, sed ankoraŭ sur mi pezas la makulo de la deveno! Vi mem vidas, kion mi devas toleri de la aŭto- 
ĥtonaj Egiptanoj, kvankam mi havas altan rangon. Kiel do min povas kortuŝi la sorto de l' egipta kamparano, kiu vidante mian flavan 
vizaĝon, ne malofte murmuras sub la nazo: "Idolisto!... fremdulo!..." La kamparano estas nek idolisto, nek fremdulo. 
-Li estas nur sklavo - intermetis la skribisto. - Sklavo, kiun oni 
edzigas, eksedzigas, batas, vendas, iafoje mortigas, kaj al kiu oni 
ĉiam ordonas labori, promesante favore, ke eĉ en la alia mondo li 
estos sklavo. 
La adjutanto levis la ŝultrojn. 
-Vi estas stranga, malgraŭ via saĝo! - diris li. - Vi ja vidas, ke 
ĉiu el ni okupas postenon - malaltan, malpli malaltan aŭ tre malaltan, sur kiu li devas labori. Ĉu vin ĉagrenas tio, ke vi ne estas faraono kaj ke via tombo ne estos piramido?... Vi tute ne pensas pri 
tio, ĉar vi komprenas, ke tia estas la ordo de l' mondo. Ĉiu plenumas sian devon: la bovo plugas, la azeno portas la vojaĝantojn, mi 
ventumas lian ekscelencon, vi pensas kaj memoras por li kaj la 
kamparano kulturas la teron kaj pagas la impostojn. Ĉu ne estas do 
indiferente por ni, ke ia bovo naskiĝas Apiso, kiun oni honoras, kaj 
ia homo naskiĝas faraono aŭ nomarĥo? 
-Oni detruis al tiu kamparano lian dekjaran laboron... - murmuretis Pentuer. 
-Kaj ĉu vian laboron ne detruas la ministro?... - demandis la
adjutanto. - Kiu scias, ke vi regas la ŝtaton, ne lia ekscelenco - Hehor?... 
-Vi eraras - diris la skribisto - li efektive regas. Li havas la povon, la volon, mi nur la scion... Cetere, oni ne batas min, nek vin, 
kiel tiun kamparanon... 
-Sed oni batis Eunanan, kaj ni ankaŭ povas ion ricevi. Oni do 
devas esti kuraĝa kaj ĝui la sorton, kiun oni destinis por la homo. 
Tiom pli, ke kiel vi scias, nia animo, la senmorta Ka, puriĝante iom 
post iom, suriras pli kaj pli altajn ŝtupojn kaj post miloj aŭ milionoj da jaroj perdiĝas, disfluiĝas kune kun la animoj de l' faraonoj kaj 
sklavoj; eĉ kune kun la dioj en la sennoma, ĉiopova patro de la vivo. 
-Vi parolas kiel pastro - respondis Pentuer maldolĉe. - Mi, ne 
vi, devus posedi tian serenecon!... Sed anstataŭe mi havas doloron 
en la animo, ĉar mi sentas la mizeron de milionoj da estaĵoj... 
-Kiu devigas vin? 
-Miaj okuloj kaj mia koro. Ĝi estas kiel valo inter montoj, kiu ne 
povas silenti, kiam ĝi aŭdas krion, kaj respondas per eĥo. 
-Kaj mi diras al vi, Pentuer, ke vi pensas tro multe pri danĝeraj 
aferoj. Oni ne povas senpune paŝi sur la deklivoj de l' orientaj montoj, ĉar ĉiuminute oni povas rulfali; nek vagi en la okcidenta dezerto, kie kuras malsataj leonoj kaj furiozas la ĥamsino. 
Dume la brava Eunana, kuŝante en la veturilo, kiu nur duobligis 
liajn dolorojn, postulis manĝaĵon kaj trinkaĵon, por montri, kiel 
brava li estas. Kaj kiam li formanĝis sekan kukon frotitan per ajlo 
kaj eltrinkis acidan bieron el longforma vazo, li petis la veturigiston, 
ke li forpelu muŝojn de lia vundita korpo. 
Kuŝante tiel sur sakoj kaj pakoj, en krakanta veturilo, la vizaĝo 
turnita al la tero, la malfeliĉa Eunana komencis per ĝemanta voĉo 
kanti la malfacilan sorton de malaltranga oficiro: "Kial vi diras, ke 
estas pli bone esti oficiro ol skribisto? Venu kaj rigardu miajn bluajn
striojn kaj fenditan korpon kaj dume mi rakontos al vi la historion 
de l' turmentata oficiro. 
Mi estis ankoraŭ juna knabo, kiam oni alportis min en la soldatejon. Por la matenmanĝo mi ricevadis pugnon en la ventron tiel forte, ke tio naŭzis min, por la tagmanĝo pugnon en la okulon tiel, ke 
mia buŝo fendiĝis, kaj vespere mia kapo jam estis kovrita de vundoj kaj preskaŭ frakasita. 
Venu, mi rakontos al vi, kiel mi vojaĝis Sirion. Mi devis porti la 
manĝaĵon kaj trinkaĵon sur miaj ŝultroj, ŝarĝita kiel azeno. Mia kolo 
rigidiĝis, kiel kolo de azeno, kaj la vertebroj krakis. Mi trinkis putran 
akvon kaj antaŭ la malamiko mi estis kvazaŭ kaptita birdo. 
Mi revenis Egipton, sed tie mi estas kiel arbo, kiun mordas vermo. Pro plej malgranda bagatelo oni kuŝigas min sur la tero kaj 
batas kiel papiruson, tiel ke mi estas preskaŭ rompita de la bastonoj. Mi estas malsana kaj mi devas kuŝi, oni devas min veturigi, kaj 
dume mia servisto ŝtelas mian mantelon kaj forkuras... 
Tial, ho skribisto, ŝanĝu vian opinion pri la feliĉo de l' oficiro." 
[Aŭtentika] Tiel kantis la brava Eunana, kaj lia kanto, plena de larmoj, postvivis la egiptan regnon.
V 
La taĉmento de l' kronprinco proksimiĝis al Memfiso kaj dume 
la suno kliniĝis al la okcidento, kaj de la sennombraj kanaloj kaj 
de la malproksima maro leviĝis vento, saturita de malvarma malsekeco. La ŝoseo revenis al la fruktodonaj teroj, sur la kampoj kaj en 
la arbetaĵoj oni vidis seninterrompajn vicojn de laboristoj, kvankam 
sur la dezerton jam falis ruĝa brilo, kaj la montaj suproj flame brulis. 
Subite Ramzes haltis kaj turnis posten la ĉevalon. Tuj ĉirkaŭis lin 
la sekvantaro, alrajdis la altrangaj oficiroj kaj malrapide, per egalaj 
paŝoj, proksimiĝis la marŝantaj regimentoj. 
En la purpuraj radioj de la subiranta suno la princo similis dion; 
la soldatoj rigardis lin kun fiero kaj amo, la ĉefoj kun miro. 
Li levis la manon, ĉiuj eksilentis, kaj li komencis paroli: 
-Eminentaj ĉefoj, bravaj oficiroj, obeemaj soldatoj! Hodiaŭ la 
dioj konigis al mi la dolĉecon komandi tiajn homojn, kiel vi. La ĝojo 
plenigas mian princan koron. Kaj ĉar mia volo estas, ke vi, ĉefoj, 
oficiroj kaj soldatoj, dividu ĉiam mian feliĉon, mi do destinas: po 
unu draĥmo por ĉiu el la soldatoj, kiuj foriris orienton kaj por ĉiu 
el tiuj, kiuj revenas kun ni de la orienta limo. Krom tio po unu draĥ- 
mo al ĉiu el la grekaj soldatoj, kiuj hodiaŭ sub mia komando malfermis al ni la eliron el la intermonto kaj po unu draĥmo al la soldatoj de tiuj regimentoj de Nitager, kiuj volis bari al ni la vojon... 
La soldatoj ekbolis.
-Saluton al vi, nia estro!... Saluton al vi, heredonto de l' faraono (li vivu eterne!) - kriis la soldatoj, kaj plej laŭte la Grekoj. 
La princo daŭrigis: 
-Por la oficiroj kaj por lia ekscelenco Nitager mi destinas kvin 
talentojn. Fine por la ministro kaj la generaloj dek talentojn... 
-Mi lasas mian parton por la armeo - respondis Herhor. 
-Saluton al vi, kronprinco!... saluton al vi, ministro!... - kriis la 
oficiroj kaj soldatoj. 
La ruĝa disko de la suno jam tuŝis la sablojn de la okcidenta dezerto. Ramzes adiaŭis la soldatojn kaj galope forrajdis Memfison, 
kaj lia ekscelenco Herhor, akompanata de ĝojaj krioj, sidiĝis en la 
portilon kaj ordonis ankaŭ preterpasi la marŝantajn taĉmentojn. 
Kiam ili estis sufiĉe malproksime kaj la apartaj voĉoj kunfandiĝis 
en unu grandan murmuron, similan al bruo de l' akvofalo, la ministro kliniĝinte al la skribisto Pentuer, diris: 
-Ĉu vi memoras ĉion? 
-Jes, via ekscelenco. 
-Via memoro estas kiel la granito, sur kiu ni skribas la historion, kaj via saĝo kiel Nilo, kiu superverŝas kaj fruktigas - diris la ministro. 
-Krom tio la dioj favoris vin per plej granda virto - per prudenta humileco... 
La skribisto silentis. 
-Vi do povas pli precize juĝi la agojn kaj la saĝon de la kronprinco, kiu vivu eterne! 
Momenton la ministro ripozis. Ne estis lia kutimo paroli tiel 
multe. 
-Diru do al mi, Pentuer, kaj notu tion: ĉu estas konvene, ke la 
kronprinco antaŭ la armeo proklamas sian volon?... Tiel agi povas
nur la faraono, aŭ perfidulo, aŭ... senkonsidera junulo, kiu same 
facile faras maljustajn agojn kaj diras malpiajn vortojn... 
La suno subiris, kaj post momento ekregis stelplena nokto. Super la sennombraj kanaloj de Malsupra Egipto komencis densiĝi 
arĝenta nebulo, kiun delikata vento alportis ĝis la dezerto, refreŝigis la lacajn soldatojn kaj saturis la kreskaĵojn, jam agoniantajn de 
l' soifo. 
-Aŭ diru al mi, Pentuer - daŭrigis la ministro - kaj esploru: kie 
la kronprinco trovos 20 talentojn por plenumi la promeson, kiun li 
faris tiel senpripense? Cetere, kie ajn li trovos la monon, ŝajnas al 
mi kaj kredeble ankaŭ al vi danĝera afero, ke la kronprinco faras 
donacojn al la armeo ĝuste en la tago, en kiu lia sankteco ne havas 
monon por pagi la soldon al la regimentoj de Nitager, revenantaj 
de l' oriento. Mi ne demandas vin pri via opinio, ĉar mi konas ĝin, 
kiel vi konas miajn plej sekretajn pensojn. Mi petas nur, ke vi ekmemoru, kion vi vidis, por rakonti tion en la kolegio de l' pastroj. 
-Ĉu baldaŭ ĝi estos kunvokita? - demandis Pentuer. 
-Oni ne havas ankoraŭ kaŭzon por tion fari. Mi provos antaŭe 
kvietigi la furiozantan boveton per la patra mano de lia sankteco... 
Mi tre bedaŭras la junan knabon, ĉar li havas grandajn kapablojn 
kaj energion de la suda vento. Sed se la uragano, anstataŭ forblovi 
la malamikojn de Egipto, komencos kuŝigi ĝian tritikon kaj eltiri 
ĝiajn palmojn!... 
La ministro eksilentis, kaj lia sekvantaro dronis en la malluma 
aleo de arboj, kiu kondukas al Memfiso. 
En la sama momento Ramzes atingis la palacon de l' faraono. 
Ĉi tiu konstruaĵo staris sur altaĵo ekster la urbo, en parko. Tie 
kreskis strangaj arboj: baobaboj de l' Sudo, cedroj, pinoj kaj kverkoj de l' Nordo. Dank' al la arto de l' ĝardenistoj ili vivis kelkdekon 
da jaroj kaj atingis grandan altecon.
Ombra aleo kondukis de malsupre al la pordego, kiu havis altecon de trietaĝa domo. De ĉiu flanko de la pordego staris potenca 
konstruaĵo, kvazaŭ turo, de la formo de detranĉita piramido, kvardek paŝojn larĝa, kvin etaĝojn alta. Nokte tio similis du grandegajn 
tendojn el sabloŝtono. Ĉi tiuj strangaj konstruaĵoj havis en ĉiu etaĝo 
kvadratajn fenestrojn, kaj platajn tegmentojn. De la supro de unu 
piramido gardistoj observis la teron, de la alia - deĵoranta pastro 
rigardis la stelojn. 
Dekstre kaj maldekstre de la turoj, nomataj pilonoj, sin etendis 
muroj aŭ pli ĝuste kelketaĝaj konstruaĵoj, kun mallarĝaj fenestroj 
kaj plata tegmento, sur kiu paŝis gardistoj. Ĉe ambaŭ flankoj de la 
pordego sidis du statuoj, kies kapoj atingis la duan etaĝon; ĉe la 
piedoj de la monumentoj ankaŭ paŝis gardistoj. 
Kiam la princo akompanata de kelke da kavaliroj proksimiĝis al 
la palaco, la gardisto, malgraŭ la mallumo, rekonis lin. Post momento elkuris el la pilono kortega oficisto, vestita per blanka jupo, malhela mantelo kaj peruko, simila per sia grandeco al kapuĉo. 
-Ĉu la palaco jam estas fermita? - demandis la princo. 
-Vi diris la veron, nobla sinjoro - respondis la oficisto. - Lia 
sankteco vestas la diojn por la dormo. 
-Kaj poste kion li faros? 
-Li bonvolos akcepti la militan ministron, Herhoron. 
-Poste? 
-Poste lia sankteco iom rigardos en la granda Salono baleton, 
kaj poste li banos sin kaj diros la vesperajn preĝojn. 
-Oni ne ordonis akcepti min? - demandis la kronprinco. 
-Morgaŭ post la milita konsilo. 
-Kaj kion faras la reĝinoj? 
-La unua reĝino preĝas en la ĉambro de sia mortinta filo, kaj via
glora patrino akceptas fenician senditon, kiu alportis al ŝi donacojn 
de la virinoj de Tiro. 
-Ĉu ankaŭ belajn knabinojn? 
-Kelke, oni diras. Ĉiu portas sur si multekostajn objektojn por 
dek talentoj. 
-Kiu vagas tie kun torĉoj? - diris la princo, montrante per la 
fingro la malsupron de l' parko. 
-Oni demetas de l' arbo la fraton de via ekscelenco; li sidas tie 
de la tagmezo. 
-Kaj li ne volas malsupreniri? 
-Nun, li malsupreniros, ĉar la arlekeno de la unua reĝino venis 
al li kaj promesis konduki lin en la drinkejon, kie trinkas la paraŝitoj, kiuj malfermas la kadavrojn de l' mortintoj. 
-Ĉu vi jam aŭdis ion pri la hodiaŭaj manovroj? 
-Oni diris en la ministrejo, ke la stabo estis fortranĉita de sia 
korpuso. 
-Kion plu? 
La oficisto ŝanceliĝis. 
-Diru, kion vi aŭdis. 
-Ni ankaŭ aŭdis, ke pro tio via ekscelenco ordonis doni al iu 
oficiro kvincent bastonbatojn, kaj pendigi la gvidiston. 
-Ĉio estas mensogo! - interrompis duonvoĉe unu el la adjutantoj de l' kronprinco. 
-Ankaŭ la soldatoj diras, ke tio devas esti mensogo - respondis pli kuraĝe la oficisto. 
La kronprinco turnis la ĉevalon kaj forrajdis al la malsupra parto de la parko, kie estis lia palaceto. Ĝustadire tio estis unuetaĝa 
kiosko el ligno. Ĝi havis la formon de grandega kubo kun du verandoj, unu supre, la alia malsupre, kiuj ĉirkaŭis la konstruaĵon apogitaj sur multenombraj kolonoj. Interne lumis torĉoj, oni do povis
vidi, ke la muroj konsistas el tabuloj skulptitaj, kiel puntoj, kaj ke 
ili estas gardataj kontraŭ la vento per multkoloraj kovriloj. La tegmento de la domo estis plata, ĉirkaŭita per balustrado; sur la tegmento estis kelka da tendoj. 
Kore salutita de la duonnudaj servistoj, el kiuj unuj kuris renkonte al li, aliaj sin ĵetis antaŭ li sur Ia vizaĝon, la kronprinco eniris en 
la domon. En la loĝejo de la surtera etaĝo li demetis la pulvoplenajn 
vestojn, sin banis en ŝtona banujo kaj ĵetis sur sin specon de granda litotuko, kiun li bukis sub la kolo, kaj sur la zono ĉirkaŭligis per 
ŝnuro. En la dua etaĝo li vespermanĝis: li manĝis tritikan platan 
kukon, plenmanon da daktiloj kaj trinkis pokalon da malforta biero. 
Poste li suriris la terason de la domo kaj kuŝiĝinte sur kanapo kovrita per leona felo, li ordonis al la servistoj foriri kaj sendi supren 
Tutmozison, tuj kiam li venos. 
Ĉirkaŭ la noktomezo antaŭ la domo haltis portilo, el kiu eliris la 
adjutanto Tutmozis. Kiam li peze enpaŝis sur la terason oscedante, 
la princo salte leviĝis de l' kanapo. 
-Jen vi estas?... Kio do?... - ekkriis Ramzes. 
-Vi ankoraŭ ne dormas?... - respondis Tutmozis. - Ho dioj, 
post tiom da tagoj de laciĝo!... Mi pensis, ke mi povos dormeti almenaŭ ĝis la leviĝo de l' suno. 
-Kaj Sara? 
-Ŝi estos ĉi tie postmorgaŭ, aŭ vi ĉe ŝi en la bieno trans la rivero. 
-Nur postmorgaŭ!... 
-Nur?... Mi petas vin, Ramzes, satdormu. Tro multe da nigra 
sango kolektiĝis en via koro kaj tial via kapo flamas. 
-Kaj ŝia patro?... 
-Li ŝajnas homo prudenta kaj honesta. Lia nomo estas Gedeon. 
Kiam mi diris, ke vi volas preni lian filinon, li falis teren kaj komencis elŝiri al si la harojn. Kompreneble mi atendis, ĝis kvietiĝis la 
patra doloro, mi iom manĝis kaj trinkis kaj ni komencis trakti la 
aferon. La ploranta Gedeon unue ĵuris, ke li preferus vidi sian filinon kadavro, ol ies konkubino. Tiam mi diris, ke proksime de Memfiso sur la bordo de Nilo li ricevos bienon, kiu donas du talentojn 
da jara profito kaj ne pagas impostojn. Li ekindignis. Tiam mi anoncis, ke li povus ricevi krom tio ĉiujare unu talenton en oro kaj en 
arĝento. Li eksopiris kaj diris, ke lia filino dum tri jaroj lernis en Pi- 
Bailos. Mi aldonis ankoraŭ unu talenton. Nun Gedeon, ĉiam nekonsolebla, murmuretis, ke li perdas tre bonan oficon de intendanto ĉe 
sinjoro Sezotris. Mi diris, ke li ne bezonas forlasi ĉi tiun oficon kaj 
mi aldonis dek bovinojn el via bovinejo. Lia frunto iom sereniĝis, 
kaj li konfesis al mi tute konfidence, ke sur lian fi1inon turnis sian 
atenton granda sinjoro, Ĥaires, kiu portas ventumilon super la nomarĥo de Memfis. Mi promesis tiam aldoni al li junan bovon, malgrandan oran ĉenon kaj grandan braceleton. Tiamaniere Sara kostos al vi bienon kaj dek talentojn jare, kontante, kaj dek bovinojn, 
bovon, oran ĉenon kaj braceleton unufoje. 
-Kion diris Sara? - demandis la princo. 
-Dum la negocado ŝi promenis inter la arboj. Kaj kiam ni finis 
la aferon kaj trinkis bonan hebrean vinon por sukceso, ŝi diris al la 
patro... Ĉu vi scias kion? Ke se li ne estus doninta ŝin al vi, ŝi surirus ŝtonegon kaj saltus de ĝia supro. Nun mi esperas, ke vi dormos 
trankvile, - konkludis Tutmozis. 
-Mi dubas - diris la kronprinco sin apogante sur la balustradon kaj rigardante la plej malplenan aleon de l' parko. - Ĉu vi scias, 
ke ni renkontis sur nia vojo pendigitan kamparanon?... 
-Oh!... tio estas pli malbona ol la skaraboj! - siblis Tutmozis. 
-Li mem pendigis sin. pro ĉagreno, ke la armeo plenŝutis lian 
kanalon, kiun li fosis en la dezerto dum dek jaroj.
-Li jam dormas profunde. Eble do venis la tempo ankaŭ por 
ni... 
-Maljuste, tre maljuste oni agis kontraŭ li, - oni devas trovi liajn infanojn, pagi por ilia liberigo kaj ludoni al ili pecon da tero. 
-Sed oni devas fari tion tute sekrete - interrompis Tutmozis - 
ĉar alie ĉiuj kamparanoj komencos sin pendigi, kaj al ni, iliaj sinjoroj, neniu Feniciano pruntos eĉ kupran utenon. 
-Ne ŝercu. Se vi estus vidinta la vizaĝon de la kamparano, vi ne 
povus ekdormi, same kiel mi. 
Subite, de malsupre, inter la arbetoj, eksonis neforta, sed klara 
voĉo: 
-Benu vin, Ramzes, la Dio sola kaj ĉiopova, kiu ne havas nomon 
en la homa lingvo, nek statuojn en la temploj!... 
Ambaŭ junuloj mirigitaj sin klinis trans la balustradon. 
-Kiu vi estas? - ekkriis la princo. 
-Mi estas la premegata egipta popolo - malrapide kaj kviete 
respondis la voĉo. 
Poste ĉio eksilentis. Neniu movo, neniu brueto de l' folioj perfidis la ĉeeston de homa estaĵo en ĉi tiu loko. 
Laŭ la ordono de la princo la servistoj elkuris kun torĉoj, oni 
ellasis la hundojn kaj traserĉis ĉiujn arbetaĵojn, ĉirkaŭantajn la domon de l' kronprinco. Sed oni trovis neniun. 
-Kiu tio povis esti?... - demandis la emociita princo la adjutanton. 
-Eble la spirito de tiu ĉi kamparano?... 
-La spirito?... - ripetis Tutmozis. - Mi neniam aŭdis parolantajn spiritojn, kvankam mi ofte staris garde ĉe la temploj kaj tomboj. Mi supozas, ke tiu, kiu parolis al ni, estas iu via amiko. 
-Kial li kaŝus sin? 
-Ĉu tio malutilas al vi?... - diris Tutmozis. - Ĉiu el ni havas
centojn, eble milojn da kaŝitaj malamikoj. Danku do la diojn, ke vi 
havas almenaŭ unu nevideblan amikon. 
-Mi ne ekdormos hodiaŭ - murmuretis la ekscitita princo. 
-Lasu tion... Anstataŭ kuri sur la teraso, obeu mian konsilon kaj 
kuŝiĝu. Aŭskultu, la dormo estas serioza dio kaj ne konvenas al li 
persekuti tiujn, kiuj kuras kiel cervo. Kontraŭe, se vi kuŝiĝos sur 
komforta kanapo, la dormo kiu amas la komforton, sidiĝos apud vi 
kaj metos sur vin sian grandan mantelon, kiu kovras al la homoj ne 
nur la okulojn, sed ankaŭ la memoron. 
Dirante tion Tutmozis sidigis la kronprincon sur la kanapo, poste 
alportis apogilon el eburo, kiu havis formon de nova luno, kaj kuŝiginte la filon de l' faraono, li metis lian kapon sur la apogilo. 
Poste li mallevis la lanajn tukojn de la tendo, li mem kuŝiĝis sur 
la planko, kaj post kelke da minutoj ili ambaŭ ekdormis.
VI 
Oni eniradis en la palacon de l' faraono en Memfiso tra pordego inter du kvinetaĝaj turoj aŭ pilonoj. La eksteraj muroj de 
ĉi tiuj konstruaĵoj el griza sabloŝtono de la malsupro ĝis la tegmento 
estis kovritaj per skulptaĵoj. 
Sur la supro de la pordego oni vidis la insignon aŭ la simbolon 
de l' ŝtato: globon kun flugiloj, de post kiu elrigardis du serpentoj. 
Pli malalte sidis vico da dioj, al kiuj la faraonoj faris oferojn. Sur la 
flankaj kolonoj ankaŭ estis skulptitaj dioj en kvin vicoj, unu super 
alia, kaj sub ili hieroglifaj surskriboj. 
Sur la muroj de ĉiu pilono la ĉefan lokon okupis skulptaĵo de 
Ramzes Granda, kiu en unu mano havis levitan hakilon kaj per la 
alia tenis je la haroj aron da homoj, ligitajn en faskon kvazaŭ petroselo. Super la reĝo ankaŭ sidis du vicoj da dioj, unu super la alia; 
ankoraŭ pli alte vico da homoj portantaj oferojn, kaj sub la pinto de 
l' pilonoj - bildoj de flugilaj serpentoj, intermiksitaj kun bildoj de 
skaraboj. 
Ĉi tiuj kvinetaĝaj pilonoj, kun muroj mallarĝiĝantaj supren, ĉi tiu 
trietaĝa pordego, kiu kunigis ilin, la skulptaĵoj, kies malgaja fantazio miksis kruelecon kun pieco, faris premegan impreson. Ŝajnis, ke 
estas malfacile eniri tien, ne eble eliri, kaj malfeliĉo - vivi. 
Tra la pordo, antaŭ kiu staris la armeo kaj amaso da simplaj oficistoj, oni eniradis en la korton, ĉirkaŭitan de portikoj, apogitaj sur 
unuetaĝaj kolonoj. Tio estis hela malgranda ĝardeno, en kiu oni 
kulturis malgrandajn aloojn, palmojn, oranĝarbojn kaj cedrojn en
vazoj, ĉiuj estis ordigitaj en vicoj laŭ la kresko. En la mezo ŝprucis 
fontano; la vojetoj estis surŝutitaj per kolora sablo. 
Ĉi tie sub la portikoj sidis aŭ promenis altrangaj oficistoj de l' 
ŝtato, mallaŭte murmuretante. 
El la korto, tra alta pordo, oni eniradis en salonon, apogitan sur 
dek du trietaĝaj kolonoj. La ĉambrego estis granda, sed ŝajnis malvasta pro la dikeco de la kolonoj. Lumigis ĝin malgrandaj fenestroj 
en la muroj kaj granda ortangula truo en la plafono. Malvarmo de 
l' ombro regis tie, kaj preskaŭ krepusko, kiu tamen ne malhelpis 
vidi la flavajn murojn kaj kolonojn kovritajn per pentraĵoj en vicoj, 
unu super la alia. Supre folioj kaj floroj, pli malsupre dioj, sube homoj, portantaj iliajn statuojn aŭ farantaj oferojn, kaj inter ĉi tiuj 
grupoj linioj de hieroglifoj. Ĉio ĉi estis pentrita per klaraj, preskaŭ 
tranĉantaj koloroj: verda, ruĝa kaj blua. 
En ĉi tiu salono, sur la mozaika planko staris silente, en blankaj 
vestoj kaj nudpiede, la pastroj, la plej altaj oficistoj de l' ŝtato, la 
milita ministro Herhor kaj la militistestroj: Nitager kaj Patroklo, 
alvokitaj de la faraono. 
Lia sankteco Ramzes XII, kiel ĉiam antaŭ la konsilo, faris oferojn 
al la dioj en sia kapelo. Tio daŭris sufiĉe longe. Ĉiumomente el la pli 
malproksimaj salonoj alkuris iu pastro aŭ oficisto, komunikante 
detalojn pri la diservo. 
-La sinjoro jam rompis la sigelon de la kapelo... Li jam lavas la 
dion... Li jam vestas lin... Li jam fermis la pordon. 
La vizaĝoj de la ĉeestantoj, malgraŭ ilia alta rango, ŝajnis maltrankvilaj kaj malgajaj. Nur Herhor estis indiferenta, Patroklo senpacienca, kaj Nitager de tempo al tempo rompis la solenan silenton per sia potenca voĉo. Post ĉiu nekonvena diro de la maljuna 
generalo, la korteganoj moviĝis, kiel timigitaj ŝafinoj, kaj poste rigardis unu alian, kvazaŭ dirante:
"Tio estas maldelikatulo, la tutan vivon li persekutas barbarojn, 
oni do povas pardoni al li..." 
En la pli malproksimaj ĉambroj eksonis sonoriloj kaj ektintis 
armiloj. En la salonon eniris en du vicoj deko da gvardiistoj en oritaj 
kaskoj kaj kirasoj, kun nudaj glavoj, poste du vicoj de pastroj, kaj 
fine la faraono, portata sur trono, ĉirkaŭita de nuboj de bonodorfumo. 
La estro de Egipto, Ramzes XII estis homo preskaŭ sesdekjara, 
kun velkinta vizaĝo. Li havis blankan togon, sur la kapo ruĝe-blankan kufon kun ora serpento, en la mano longan bastonon. 
Kiam la faraono aperis, ĉiuj falis sur la vizaĝon. Nur Patroklo, kiel 
barbaro, kontentiĝis per profunda saluto, kaj Nitager ekgenuis sur 
unu genuo, sed tuj leviĝis. 
La portilo haltis antaŭ baldakeno, sub kiu staris alte ebona trono. La faraono malrapide eliris el la portilo, momenton rigardis la 
ĉeestantojn, kaj poste sidiĝinte sur la trono fiksis la okulojn sur la 
kornico de l' salono, kie estis pentrita roza globo kun bluaj flugiloj 
kaj verdaj serpentoj. 
Dekstre de l' faraono stariĝis la ĉefa skribisto, maldekstre la ju- 
ĝisto kun bastono, ambaŭ en grandegaj perukoj. Post signo, farita 
de l' juĝisto, ĉiuj sidiĝis aŭ ekgenuis sur la planko, kaj la skribisto 
sin turnis al la faraono: 
-Nia sinjoro kaj potenca estro! Via servisto Nitager, la granda 
gardisto de la orienta limo, venis por honori vin kaj alportis la tributon de la venkitaj popoloj: vazon el verda ŝtono plenan de oro, 
tricent bovojn, cent ĉevalojn kaj bonodoran lignon Teŝep. 
-Tio estas mizera tributo, mia sinjoro - diris Nitager. - Verajn 
trezorojn ni trovis nur sur la bordoj de Eŭfrato, kie al la malhumilaj, kvankam ankoraŭ malfortaj reĝoj oni devas rememorigi la tempojn de Ramzes Granda.
-Respondu al mia servisto Nitager - diris la faraono al la skribisto - ke liaj vortoj estos atente konsideritaj. Kaj nun demandu 
lin, kia estas lia opinio pri la militaj kapabloj de mia filo kaj heredonto, kontraŭ kiu li havis la honoron batali apud Pi-Bailos? 
-Nia estro, sinjoro de naŭ popoloj, demandas vin, Nitager... - 
komencis la skribisto. 
Subite - imagu la skandalon - la generalo interrompis maldelikate: 
-Mi mem aŭdas, kion diras mia sinjoro... Kiam li sin turnas al 
mi, nur la kronprinco, ne vi, granda skribisto, povus esti lia buŝo. 
La skribisto terurite ekrigardis la trobravan, sed la faraono diris: 
-Mia fidela servisto, Nitager, estas prava. 
La ministro de la milito kliniĝis. 
Nun la juĝisto anoncis al ĉiuj ĉeestantoj: al la pastroj, oficistoj kaj 
gvardiistoj, ke ili povas eliri en la korton, kaj li mem kun la skribisto, kliniĝinte antaŭ la trono, unuaj forlasis la salonon. Restis nur 
la faraono, Herhor kaj la du generaloj. 
-Klinu viajn orelojn, estro, kaj aŭskultu miajn plendojn - komencis Nitager. - Hodiaŭ matene, la pastro oficisto, kiu laŭ via ordono venis olei miajn harojn, diris al mi, ke irante al vi mi demetu 
la sandalojn en la vestiblo. Sed estas ja afero konata ne nur en Supra kaj Malsupra Egipto, sed eĉ ĉe Ĥetoj, Libianoj, Fenicianoj kaj en 
la lando Punt, ke antaŭ dudek jaroj vi permesis al mi aperadi antaŭ 
vi en sandaloj. 
-Vi diras la veron - diris la faraono. - Diversaj malordoj englitis en mian kortegon. 
-Ordonu nur, reĝo, kaj miaj veteranoj tuj faros ordon... - rapidis diri Nitager. 
La milita ministro faris signon. Enkuris kelke da servistoj: unu
alportis la sandalojn kaj piedvestis Nitageron, aliaj starigis antaŭ la 
trono multekostajn taburetojn por la ministro kaj generaloj. 
Kiam la tri altranguloj sidiĝis, la faraono demandis: 
-Diru al mi, Nitager, ĉu vi kredas, ke mia filo estos bona militestro?... Sed parolu sincere? 
-Per Amon de Teboj, per la gloro de miaj antaŭuloj, en kiuj fluis 
reĝa sango, mi ĵuras, ke Ramzes, via heredonto, estos granda militestro, se la dioj permesos al li - respondis Nitager. - Li estas ankoraŭ juna knabo, preskaŭ infano, tamen kun granda lerteco li kolektis la regimentojn, armis per ĉio kaj faciligis ilian marŝon. Sed 
plej multe plaĉis al mi, ke li ne perdis la kapon, kiam mi baris al li 
la vojon, sed ekkondukis la siajn al la atako. Li estos granda militestro kaj venkos Asirianojn, kiujn oni devas venki hodiaŭ, se ni ne 
volas, ke niaj nepoj vidu ilin sur la bordoj de Nilo. 
-Kion vi diras pri tio Herhor? - demandis la faraono. 
-Koncerne Asirianojn, mi pensas, ke Nitager tro frue ĉagreniĝas 
pro ili. Ni estas ankoraŭ malsanaj post la lastaj militoj kaj ni devas 
plifortiĝi, antaŭ kiam ni komencos novan bataladon - diris la ministro. 
-Koncerne la kronprincon, Nitager prave diras, ke la junulo posedas la ecojn de l' estro: li estas ruza kiel vulpo kaj atakema kiel 
leono. Tamen li faris hieraŭ multe da eraroj... 
-Kiu el ni ne faris ilin?... - intermetis Patroklo, ĝis nun silentanta. 
-La kronprinco - daŭrigis la ministro - saĝe kondukis la ĉefan korpuson, sed li malzorgis sian stabon, jen kial ni marŝis tiel 
malrapide kaj senorde, ke Nitager povis bari al ni la vojon... 
-Eble Ramzes kalkulis je via ekscelenco? - demandis Nitager. 
-En la administrado kaj milito oni devas kalkuli je neniu: unu 
sola nerimarkita ŝtoneto povas faligi nin - diris la ministro.
-Se via ekscelenco ne estus depuŝinta, nian kolonon de la ŝoseo 
pro iaj skaraboj... 
-Vi estas, ekscelenco, fremdulo kaj idolisto - respondis Herhor 
- kaj tial vi tiel parolas. Ni Egiptanoj komprenas, ke kiam la popolo 
kaj soldatoj ĉesos respekti la skarabojn, iliaj filoj ĉesos timi la ureuson. La malŝato al la dioj naskos ribelon kontraŭ la faraono. 
-Kaj por kio servas la hakiloj? - interrompis Nitager. - Kiu volas konservi la kapon sur la nuko, tiu obeu la ĉefestron. 
-Kia do estas via definitiva opinio pri la kronprinco? - demandis la faraono Herhoron. 
-Vivanta bildo de la suno, filo de l' dioj - respondis la ministro. - Ordonu sanktolei Ramzeson, donu al li grandan ĉenon kaj 
dek talentojn, sed ne nomu lin komandanto de la korpuso de Memfiso. La kronprinco estas tro juna, tro flamema, tro nesperta por ĉi 
tiu tasko. Ĉu ni povas proklami lin egala al Patroklo, kiu en dudek 
bataloj piedpremis Etiopianojn kaj Libianojn. Ĉu ni povas loki lin 
apud Nitager, kies sola nomo de dudek jaroj paligas niajn malamikojn de l' oriento kaj nordo? 
La faraono apogis la kapon sur la mano, konsideris momenton 
kaj diris: 
-Foriru en paco kaj favorataj de mi. Mi agos, kiel ordonas la 
saĝo kaj justeco... 
La altranguloj malalte kliniĝis, kaj Ramzes ne atendante la sekvantaron pasis en siajn ĉambrojn. 
Kiam la du generaloj restis solaj en la vestiblo, Nitager sin turnis al Patroklo: 
-Ĉi tie, mi vidas, la pastroj estras kvazaŭ ĉe si. Sed kia komandanto estas Herhor!... Li venkis nin, antaŭ kiam ni komencis paroli 
kaj... li ne donos la korpuson al la kronprinco!...
-Li tiel laŭdis min, ke mi ne kuraĝis ekparoli - respondis Patroklo. 
-Cetere, li vidas malproksime, kvankam li ne diras ĉion. Post la 
kronprinco englitus en la korpuson diversaj sinjoridoj, kiuj kun 
kantistinoj veturas militon, kaj ili okupus plej altajn postenojn. 
Kompreneble la maljunaj oficiroj komencus fari nenion kolerante, 
ke ili ne ricevas avancon; la elegantuloj farus nenion pro la amuzoj, 
kaj la korpuso fendiĝus, jam sen atako kontraŭ malamiko. O, Herhor estas saĝulo!... 
-Ne kostu al vi lia saĝo pli multe, ol la nesperto de Ramzes! - 
murmuretis la Greko. 
Tra serio da ĉambroj, plenaj de kolonoj kaj ornamitaj per pentraĵoj, kie ĉe ĉiu pordo la pastroj kaj palacaj oficistoj profunde salutis lin, la faraono pasis al sia kabineto. Tio estis duetaĝa salono; 
sur ĝiaj alabastraj muroj per oro kaj helaj koloroj estis pentritaj la 
plej gravaj faktoj de la regado de Ramzes XII: respektego de la lo- 
ĝantoj de Mezopotamio, la veno de senditoj de la reĝo de Buĥten 
kaj la triomfa vojaĝo de l' dio Ĥonsu tra la lando Buĥten. 
En la salono estis ornamita per oro kaj per juveloj malakita statuo de Horus kun birda kapo, antaŭ ĝi altaro en formo de detranĉita 
piramido, reĝaj armiloj, multekostaj apogseĝoj kaj benkoj, fine tabletoj ŝarĝitaj per bagatelaĵoj. 
Kiam la faraono aperis, unu el la ĉeestantaj pastroj bruligis incenson antaŭ li, kaj unu el la oficistoj anoncis la kronprincon, kiu 
preskaŭ en la sama momento eniris kaj salutis la patron. Sur la esprimplena vizaĝo de l' kronprinco estis videbla febra maltrankvilo. 
-Mi ĝojas, erpartre - diris la faraono - ke vi revenas sana el la 
laciga vojaĝo. 
-Vivu via sankteco eterne kaj plenigu per siaj faroj la du mondojn!
-respondis la princo. 
-Miaj militaj konsilistoj - daŭrigis la faraono - ĵus rakontis al 
mi pri via laboro kaj prudento. 
La vizaĝo de l' kronprinco tremis kaj aliiĝis. Li fiksis siajn grandajn okulojn sur la okuloj de l' faraono kaj aŭskultis. 
-Viaj agoj ne restos sen rekompenco. Vi ricevos dek talentojn, 
grandan ĉenon kaj... du grekajn regimentojn, kiujn vi ekzercos. 
La princo ŝtoniĝis de surprizo, sed post momento demandis per 
sufokita voĉo: 
-Kaj la korpuso de Memfiso?... 
-Post unu jaro ni ripetos la manovrojn, kaj se vi faros neniun 
eraron en la komandado, vi ricevos la korpuson. 
-Mi scias, tion faris Herhor!... - ekkriis la kronprinco, apenaŭ 
haltigante sian koleron. 
Li ĉirkaŭrigardis kaj aldonis: 
-Mi povas neniam esti sola kun vi, mia patro... Ĉiam inter ni 
estas fremdaj homoj. 
La faraono delikate ekmovis la brovojn, kaj lia sekvantaro malaperis, kiel aro da ombroj. 
-Kion vi volas diri al mi? 
-Nur jenon, patro: Herhor estas mia malamiko... Li kulpigis min 
antaŭ vi kaj kaŭzis al mi tian honton!... 
Malgraŭ sia humila teniĝo, la princo mordis la lipojn kaj kunpremis la pugnojn. 
-Herhor estas mia fidela servisto, kaj via amiko. Dank' al lia 
elokventeco vi estas la kronprinco. Tio estas mi, kiu ne konfidas la 
korpuson al juna homo, kiu lasis sin detranĉi de sia armeo. 
-Mi kuniĝis kun ĝi!... - respondis la frakasita princo. - Tio estis Herhor, kiu ordonis ĉirkaŭiri du skarabojn... 
-Vi do volas, ke pastro antaŭ la armeo malŝatu la religion?
-Mia patro - murmuretis Ramzes per tremanta voĉo - por ne 
malhelpi la marŝon de skaraboj, oni detruis kanalon kaj mortigis 
homon. 
-Ĉi tiu homo mem mortigis sin. 
-Sed pro la kulpo de Herhor. 
-En la regimentoj, kiujn vi tiel lerte kolektis apud Pi-Bailos, tridek homoj mortis de laciĝo, kaj kelkcentoj estas malsanaj. 
La princo mallevis la kapon. 
-Ramzes - daŭrigis la faraono - per via buŝo parolas ne altranga estro ŝtata, kiu zorgas pri la ekzisto de la kanaloj kaj pri la 
vivo de la laboristoj, sed kolera homo. La kolero ne estas amiko de 
la justeco, kiel la vulturo ne estas amiko de la kolombo. 
-Ho mia patro - eksplodis la kronprinco - la kolero ekscitas 
min ĉar mi vidas la malbonan volon de l' pastroj kaj de Herhor kontraŭ mi... 
-Tamen vi mem estas nepo de ĉefepiskopo, la pastroj instruis 
vin... Vi ekkonis iliajn sekretojn pli bone, ol iu ajn alia princo... 
-Mi ekkonis ilian nesatigeblan fieron kaj deziron regni. Sed ĉar 
mi ĉesigos tion, jam hodiaŭ ili estas miaj malamikoj... Herhor ne 
volas doni al mi unu korpuson, ĉar li preferas komandi la tutan 
armeon... 
Ĵetinte ĉi tiujn senkonsiderajn vortojn, la kronprinco haltis terurita Sed la faraono levis al li sian kvietan rigardon kaj respondis 
trankvile: 
-La armeo kaj ŝtato estas regataj de mi. De mi devenas ĉiuj ordonoj kaj verdiktoj. En tiu ĉi mondo mi estas la pesilo de Oziriso, 
kaj mi sola pesas la aferojn de miaj servistoj: de la kronprinco, ministro aŭ popolo. Neprudenta estus tiu, kiu pensus, ke mi ne konas 
ĉiujn pezojn.
-Tamen, mia patro, se vi estus rigardinta la manovrojn per propraj okuloj... 
-Eble mi estus vidinta generalon - interrompis la faraono - 
kiu en decida horo persekutas inter arbetoj hebrean knabinon. Sed 
mi volas scii nenion pri tiaj vantaĵoj. 
La princo falis al la piedoj de l' patro, murmuretante: 
-Tutmozis diris al vi pri tio, ho sinjoro?... 
-Tutmozis estas infano, kiel vi. Li jam faras ŝuldojn, kiel estro de 
l' stabo de la memfisa korpuso, kaj li pensas, ke la okulo de l' faraono ne atingos liajn agojn en la dezerto.
VII 
Post kelke da tagoj Ramzes estis alvokita al sia plej respektinda 
patrino Nikotris, kiu estis la dua edzino de l' faraono, sed nun 
la plej granda sinjorino en Egipto. 
La dioj ne eraris, farante ŝin patrino de reĝo. Ŝi estis persono alta, 
sufiĉe dika kaj malgraŭ siaj kvardek jaroj, ankoraŭ bela. Precipe en 
la okuloj, vizaĝo kaj tuta aspekto ŝi havis tian majeston, ke eĉ kiam 
ŝi iris en simpla vesto de pastrino, ĉiuj klinis antaŭ ŝi la kapon. 
La nobla sinjorino akceptis la filon en kabineto, ornamita per 
fajencaj kaheloj. Ŝi sidis sur inkrustita seĝo, sub palmo. Ĉe ŝiaj piedoj sur tabureto kuŝis malgranda hundo; ĉe la alia flanko genuis 
sklavino kun ventumilo. La reĝa edzino havis sur si muslinan mantelon, broditan per oro, kaj sur la peruko lotusforman ringon ornamitan per juveloj. 
La princo profunde kliniĝis, la hundo ĉirkaŭflaris lin kaj ree kuŝi- 
ĝis. La reĝino delikate klinis la kapon kaj demandis: 
-Kial vi petis aŭdiencon de mi? 
-Jam antaŭ du tagoj, patrino... 
-Mi scias, ke vi estis okupata. Sed hodiaŭ ni ambaŭ havas liberan tempon, kaj mi povas aŭskulti vin. 
-Vi tiel parolas al mi, ke kvazaŭ vento de l' dezerto blovas sur 
min, kaj mi ne havas plu kuraĝon prezenti al vi mian peton. 
-Kredeble pri mono? 
Ramzes konfuzita mallevis la kapon. 
-Kiom vi bezonas?
-Dekkvin talentojn... 
-Ho dioj! - ekkriis la reĝino - antaŭ kelke da tagoj oni ja pagis al vi dek talentojn el la trezorejo. Promenu iom, mia knabino, en 
la ĝardeno - sin turnis la reĝino al la nigra sklavino, kaj kiam ili restis solaj, ŝi demandis la princon: 
-Do via Hebreino estas tiel postulema? Ramzes ruĝiĝis, sed levis 
la kapon. 
-Vi scias bone, patrino, ke ne - respondis li. - Sed mi promesis 
rekompencon al la armeo kaj... mi ne povas pagi!... 
La reĝino rigardis lin kun trankvila fiero. 
-Malbone estas - diris ŝi post momento - se la filo faras decidojn ne petante konsilon de l' patrino. Memorante pri via aĝo, mi 
volis doni al vi fenician sklavinon, kiun sendis al mi Tiro, kun doto 
de dek talentoj. 
Sed vi preferis la Hebreinon. 
-Ŝi ekplaĉis al mi. Tiel bela ne ekzistas inter viaj servistinoj, patrino, eĉ inter la virinoj de lia sankteco. 
-Sed ŝi estas Hebreino!... 
-Ne antaŭjuĝu, patrino, mi petegas vin... Estas malvero, ke la 
Hebreoj manĝas porkaĵon kaj mortigas la katojn... 
La reĝino ekridetis. 
-Vi parolas kiel lernanto en la plej malalta pastra lernejo - respondis ŝi levante la ŝultrojn, - kaj vi forgesas pri tio, kion diris 
Ramzes Granda: "La flava popolo estas pli multenombra kaj riĉa ol 
ni; ni agu kontraŭ ĝi, sed singarde, por ke ĝi ne fariĝu ankoraŭ pli 
forta..." Mi do ne pensas, ke knabino el tiu popolo estas konvena 
unua amatino de la kronprinco. 
-Ĉu la vortoj de Ramzes povas esti aplikitaj al la filino de mizera 
terluanto?... - ekkriis la princo. - Cetere, kie estas ĉi tiuj Hebreoj
ĉe ni?... Antaŭ tri jarcentoj ili forlasis Egipton, kaj hodiaŭ ili formas 
ridindan ŝtaton, regatan de pastroj... 
-Mi vidas - respondis la reĝino, - ke via amatino ne perdas 
tempon... Estu singarda, Ramzes!... Memoru, ke ilia estro, Messu, 
estas perfida pastro, kiun oni malbenas en niaj temploj ankoraŭ hodiaŭ... Memoru, ke Hebreoj forportis pli da trezoroj el Egipto, ol 
valoris la laboro de kelke da iliaj generacioj: ili forportis ne nur nian 
oron, sed ankaŭ la kredon je la Sola kaj niajn sanktajn leĝojn, kiujn ili hodiaŭ proklamas siaj. Fine sciu - aldonis ŝi kun forto - ke 
la filinoj de ĉi tiu popolo preferas morton ol la kuŝejon de fremdulo. 
Kaj se ili donas sin, eĉ al estroj de l' malamikoj, ili faras tion sendube 
por akiri ilin por sia politiko, aŭ por mortigi ilin. 
-Kredu al mi, patrino, ke ĉiujn ĉi informojn disportas la pastroj. 
Ili ne volas allasi al la malsupro de l' trono homojn de alia kredo, 
kiuj povus servi la faraonon kontraŭ ili... 
La monarĥino leviĝis de l' seĝo kaj, krucinte la manojn sur la 
brusto, mire rigardis la filon. 
-Estas do vero, kion oni diris al mi, ke vi estas malamiko de l' 
pastroj! - diris ŝi - Vi, ilia plej amata lernanto?... 
-Verŝajne mi havas ankoraŭ signojn de iliaj bastonoj sur mia 
dorso!... - respondis la princo. 
-Sed via avo, mia patro, Amenhotep, estis ĉefepiskopo kaj havis grandan povon en la lando... 
-Guste tial, ke mia avo estis potenca, kaj ke mia patro ankaŭ 
estas tia, mi ne povas toleri la potencon de Herhor... 
-Sur ĉi tiun postenon levis lin, via avo, la sankta Amenhotep. 
-Kaj mi faligos lin. 
La patrino levis la ŝultrojn. 
-Kaj vi, - diris ŝi kun malĝojo, - vi volas komandi korpuson?... 
Vi estas trodorlotita knabino, ne viro kaj estro...
-Kiel?... - interrompis la kronprinco, apenaŭ haltigante eksplodon. 
-Mi ne rekonas mian filon... Mi ne vidas en vi la estontan regnestron de Egipto!... La dinastio estos en via persono, kiel ŝipeto sen 
direktilo sur Nilo... Vi forpelos de la kortego la pastrojn, kaj kiu 
restos al vi?... Kiu estos via pupilo en la Supra kaj Malsupra lando, 
kiu en la eksterlando? Kaj la faraono ja devas vidi ĉion, sur kion 
falas la dia radio de Oziriso... 
-La pastroj estos miaj servistoj, ne ministroj... 
-Ili estas la plej fidelaj servistoj. Dank' al iliaj preĝoj, via patro 
regas tridek tri jarojn kaj evitas militojn, kiuj povus esti pereigaj... 
-Por la pastroj. 
-Por la faraono, por la ŝtato - interrompis ŝi. - Ĉu vi konas la 
staton de nia trezoro, el kiu en unu sola tago vi prenas dek talentojn, kaj postulas ankoraŭ dek kvin?... Ĉu vi scias, ke sen la oferemo de l' pastroj, kiuj por la ŝtato forprenas eĉ al dioj la verajn juvelojn kaj anstataŭas ilin per malveraj, ĉu vi scias, ke la reĝaj bienoj jam estus en la manoj de Fenicianoj?... 
-Unu sukcesa milito superverŝos niajn kasojn, kiel Nilo niajn 
kampojn. 
La monarĥino komencis ridi. 
-Ne - diris ŝi - vi, Ramzes, estas ankoraŭ tia infano, ke oni ne 
povas riproĉi al vi viajn malpiajn vortojn. Mi petas vin, okupu vin 
per la grekaj regimentoj kaj kiel eble plej baldaŭ liberiĝu de la hebrea knabino, kaj la politikon lasu... al ni. 
-Kial mi devas liberiĝi de Sara? 
-Ĉar se vi havus de ŝi filon, komplikaĵoj povus okazi en la lando, kiu, sen tio, jam havas sufiĉe de embarasoj. Kontraŭ la pastroj 
- aldonis ŝi - vi povas koleri, se nur vi ne ofendos ilin publike. Ili 
scias, ke oni devas multon pardoni al la kronprinco, precipe, se li
havas tiel uraganan ĥarakteron. Sed la tempo kvietigos ĉion por la 
gloro de la dinastio kaj por la utilo de la ŝtato. 
La princo meditis. Subite li diris: 
-Mi do ne povas kalkuli je la mono el la trezorejo? 
-En neniu okazo. La granda skribisto jam hodiaŭ devus ĉesigi 
la pagojn, se mi ne estus doninta al li la kvardek talentojn, ricevitajn el Tiro. 
-Kaj kion mi faros kun la armeo? - diris la princo, malpacience 
frotante la frunton. 
-Forigu la Hebreinon kaj petu la pastrojn... Eble ili pruntos al 
vi. 
-Neniam!... Mi preferas preni de Fenicianoj. 
La reĝino balancis la kapon. 
-Vi estas erpatre, faru kion vi volas... Sed mi avertas vin, ke vi 
devas doni grandan garantiaĵon; Feniciano, unufoje fariĝinte via 
kreditoro, ne ellasos vin plu. Ili estas pli ruzaj ol Hebreoj. 
-Por pagi tian ŝuldon sufiĉos malgranda parto da miaj enspezoj. 
-Ni vidos... Sincere, mi dezirus helpi vin, sed mi ne havas monon... - diris ŝi, kun malĝojo dismetante la manojn. - Agu do, kiel 
vi volas, sed memoru; ke Fenicianoj en niaj bienoj estas kiel sciuroj 
en la grenejoj: kiam unu englitos tra fendo, aliaj sekvos lin. 
Ramzes ne rapidis foriri. 
-Ĉu vi diros al mi ankoraŭ ion? - demandis la reĝino. 
-Mi volus nur demandi... Mia koro divenas, ke vi, patrino, havas ian planon pri mi. Kian? 
-Ne nun ankoraŭ... ne nun!... Nun vi estas libera, kiel ĉiu juna 
nobelulo en ĉi tiu lando, profitu do... Sed, Ramzes, venos tempo, 
kiam vi devos elekti edzinon, kies infanoj estos princoj de reĝa sango, kaj la filo - via posteulo. Pri tiuj tempoj mi pensas...
-Kaj? 
-Nenio difinita ankoraŭ. En ĉiu okazo la politika saĝo diras al 
mi, ke via edzino devas esti filino de pastro... 
-Eble de Herhor?... ekkriis la princo kun rido. - Kio mallaŭdinda estus en tio? Herhor baldaŭ fariĝos ĉefepiskopo en Teboj, kaj lia 
filino havas apenaŭ dek kvar jarojn. 
-Kaj ŝi konsentus anstataŭi ĉe mi la Hebreinon?... - ironie demandis Ramzes. 
-Vi devus peni, ke oni forgesu vian hodiaŭan kulpon. 
-Mi kisas viajn piedojn, patrino, kaj mi foriras - diris Ramzes; 
premante sian kapon inter la manoj. - Mi aŭdis ĉi tie tiom da 
strangaj aferoj, ke mi komencas timi, ke Nilo ekfluos al la kataraktoj aŭ ke la piramidoj transiros en la orientan dezerton! 
-Ne blasfemu, mia infano - murmuretis la reĝino, kun timo rigardante la filon. - En ĉi tiu lando oni vidis pli strangajn miraklojn. 
-Ĉu ne tiujn - demandis la filo kun maldolĉa rideto, - ke la 
muroj de la reĝa palaco aŭskultis la sekretojn de siaj sinjoroj? 
-Oni vidis morton de faraonoj post kelkmonata regado, kaj falojn de dinastioj, kiuj komandis naŭ popolojn! 
-Ĉar ĉi tiuj faraonoj forgesis la glavon pro la bonodorfumo!... - 
respondis la princo. 
Li kliniĝis kaj foriris. 
Ju pli malproksimiĝis la paŝoj de l' kronprinco en la grandega vestiblo, des pli aliiĝis la vizaĝo de la reĝino: la doloro kaj timo anstataŭis la majeston kaj larmoj ekbrilis en ŝiaj grandaj okuloj. 
Ŝi alkuris al la statuo de l' diino, ekgenuis kaj preparinte indian 
bonodorfumon, komencis paroli: 
-Ho Izido, Izido, Izido! Trifoje mi elparolas vian nomon. Ho Izido, kiu naskas la serpentojn, krokodilojn kaj strutojn, trifoje estu 
glorata via nomo!... Ho Izido, kiu gardas la grajnojn de l' greno kontraŭ la mortigaj ventoj, kaj la korpojn de niaj patroj kontraŭ la detruanta laboro de l' tempo, ho Izido, ekkompatu kaj gardu mian 
filon!... Trifoje estu elparolata via nomo kaj ĉi tie... kaj tie... kaj tie... 
kaj hodiaŭ, kaj ĉiam, kaj en la jarcentoj de jarcentoj, tiel longe, kiel 
la temploj de niaj dioj rigardos siajn bildojn en la akvo de Nilo. 
Tiel preĝante kaj ploregante, la monarĥino kliniĝis kaj tuŝis la 
plankon per la frunto. En la sama momento eksonis super ĝi mallaŭta murmureto: 
-La voĉo de l' justulo ĉiam estas aŭskultata. 
La reĝino salte leviĝis kaj plena de mirego komencis ĉirkaŭrigardi. Sed en la ĉambro estis neniu. Nur de l' muroj rigardis ŝin la pentritaj floroj, kaj de l' altaro la statuo de l' diino, plena de supertera 
trankvilo.
VIII 
La princo revenis ĉagrenita en sian domon kaj alvokis la adjutanton. 
-Vi devas instrui min - diris Ramzes - kiel oni trovas monon... 
-Ah! ah!... - ekridis la elegantulo. - Jen estas scienco, kiun oni 
ne instruas en la plej altaj pastraj lernejoj, sed en kiu mi povus esti 
profeto... 
-Tie oni instruas ne prunti monon - interrompis la princo. 
-Se mi ne timus malpurigi miajn lipojn per malpiaj vortoj, mi 
dirus, ke multaj pastroj perdas la tempon... Malfeliĉaj homoj, kvankam sanktaj!... Ili ne manĝas viandon, kontentiĝas per unu edzino, 
aŭ tute evitas la virinojn kaj... ne scias, kio estas pruntepreni... Mi 
estas kontenta, Ramzes - predikis Tutmozis, - ke vi ekkonos ĉi 
tiun sciencon per miaj konsiloj. Jam hodiaŭ vi komprenas, kiajn dolorojn kaŭzas manko de l' mono. Homo, kiu bezonas monon, ne 
havas apetiton, vekiĝas subite dum la dormo, rigardas la virinojn 
kun miro, kvazaŭ demandante: "Por kio ili estas kreitaj?..." En plej 
malvarma templo lia vizaĝo brulas, kaj en plej granda varmego, en 
la dezerto, li sentas frostotremon. Li rigardas antaŭen kiel frenezulo, ne aŭdas, kion oni diras al li, iras plej ofte en peruko turnita posten kaj forgesinte parfumi ĝin, kaj trankviliĝas nur apud kruĉo da 
forta vino, kaj por ne longa tempo. Ĉar apenaŭ li reakiris la sentojn, 
li ree sentas, ke la tero kvazaŭ malfermiĝas sub liaj piedoj... 
-Mi vidas - daŭrigis la elegantulo - per via maltrankvila pasado kaj senorda svingado de l' manoj, ke en la nuna momento vi sentas malesperon pro manko de mono. Sed baldaŭ vi eksentos ion 
alian, kvazaŭ oni demetus de via brusto la grandan sfinkson. Poste lulos vin la dolĉa forgeso pri la antaŭaj embarasoj kaj nunaj kreditoroj, kaj poste... Ah, feliĉa Ramzes, atendas vin eksterordinaraj 
surprizoj!... Ĉar kiam pasos la templimo, kaj la kreditoroj komencos vin viziti je preteksto honori vin, vi estos kiel cervo, persekutata 
de hundoj, aŭ kiel egipta knabino, kiu ĉerpante akvon ekvidos la 
tuberoplenan dorson de l' krokodilo... 
-Ĉio tio ŝajnas tre gaja - interrompis Ramzes ridante, - sed ne 
alportas eĉ unu draĥmon... 
-Ne finu! - interrompis Tutmozis. - Tuj mi iros alvoki la fenician bankieron Dagonon, kaj hodiaŭ vespere, eĉ se li ne donos al vi 
ankoraŭ monon, vi reakiros la trankvilon. 
Li elkuris, saltis en malgrandan portilon kaj ĉirkaŭita de l' servistoj kaj de l' junuloj same senkonsideraj malaperis en la aleoj de 
l' parko. Antaŭ la subiro de l' suno venis en la domon de la kronprinco la Feniciano Dagon, la plej granda bankiero de Memfiso. Li 
estis homo en la plej forta aĝo, flava, seka, sed bone konstruita. Li 
portis bluan tunikon, blankan mantelon el delikata ŝtofo, riĉajn 
proprajn harojn kunigitajn per ora ringo kaj grandan, nigran barbon, ankaŭ naturan. Ĉi tiuj densaj haroj havis imponantan aspekton apud la perukoj kaj malnaturaj barboj de la egiptaj elegantuloj. 
En la loĝejo de la kronprinco svarmis aristokrata junularo. Unuj 
malsupre sin banis kaj oleis, aliaj ludis ŝakojn kaj damojn, aliaj en 
societo de dancistinoj trinkis sur la teraso sub tendoj. La kronprinco 
ne trinkis, ne ludis, ne parolis kun virinoj, sed paŝis sur unu flanko 
de l' teraso, malpacience atendante la Fenicianon. Kiam li ekvidis 
lin en la aleo, en portilo portata de du azenoj, li malsupreniris en 
la unuan etaĝon, kie estis neokupita ĉambro.
Post momento en la pordo aperis Dagon. Li ekgenuis sur la sojlo kaj ekkriis: 
-Mi salutas vin, nova suno de Egipto!... Vivu eterne, kaj via gloro atingu la malproksimajn bordojn, kien penetras la feniciaj ŝipoj... 
Laŭ ordono de l' princo li leviĝis kaj parolis kun vivplenaj gestoj: 
-Kiam la nobla Tutmozis haltis antaŭ mia terdomo (terdomo 
estas mia loĝejo kompare kun viaj palacoj, erpatre!), tia brilo radiis 
de lia vizaĝo, ke tuj mi ekkriis al mia edzino: - Tamaro, Tutmozis 
venas ne en sia propra nomo, sed de iu pli alta, kiel Libano estas pli 
alta ol la apudmaraj sabloj... Kaj mia edzino demandas: - Kial vi 
pensas, ke la altranga Tutmozis venas ne en sia propra nomo?... - 
Tial, ke li ne povas veni kun mono, ĉar li ne havas ĝin, kaj li ne venis por preni monon, ĉar mi ne havas ĝin... En tiu momento ni ambaŭ salutis vian adjutanton. Kaj kiam li diris al ni, ke vi, vi alta sinjoro deziras dek kvin talentojn de via sklavo, mi demandis la edzinon: Tamaro, ĉu mia koro ne bone antaŭsentis? - Dagon, vi estas 
tiel saĝa, ke vi devus esti konsilisto de la kronprinco. 
Ramzes bolis de malpacienco, sed li aŭskultis la bankieron... Li, 
kiu ribelis en la ĉeesto de l' propra patrino kaj de l' faraono. 
-Kiam ni - daŭrigis la elokventa Feniciano - konsideris kaj 
komprenis, ke vi, sinjoro, deziras miajn servojn, en nia domo ekregis tia ĝojo, ke mi ordonis doni al la servistoj dek kruĉojn da biero, 
kaj mia edzino ordonis, ke mi aĉetu al li novajn orelringojn. Mia 
ĝojo estis tiel granda, ke veturante al vi mi ne permesis al la veturigisto bati la azenojn. Kaj kiam miaj malindaj piedoj tuŝis vian 
plankon, princo, mi demetis de mia fingro oran ringon (pli grandan 
ol tiu, kiun lia ekscelenco Herhor donis al Eunana) kaj mi donacis 
ĉi tiun ringon al la sklavo, kiu verŝis akvon sur miajn manojn. Kun 
permeso de via ekscelenco, de kie estas la arĝenta kruĉo, el kiu oni 
verŝis la akvon?...
-Ĝin vendis al mi Azario, filo de Gaber, por du talentoj. 
-Hebreo?... Via ekscelenco komercas kun Hebreoj? Kaj kion diros pri tio la dioj?... 
-Azario estas komercisto, kiel vi - respondis la kronprinco. 
Aŭdinte tion, Dagon kunpremis sian kapon per du manoj, komencis kraĉi kaj ĝemi: 
-Ho Boal Tammuz!... ho Baalet! ho Astoret!... Azario, la filo de 
Gaber, Hebreo, estas tia komercisto, kiel mi? Ho miaj piedoj, kial vi 
alportis min ĉi tien?... Ho koro, pro kio vi suferas tian doloron kaj 
mokon?... Plej nobla princo - kriis la Feniciano - batu min, fortranĉu al mi la manon, se mi falsos la oron, sed ne diru, ke Hebreo 
povas esti komercisto. Tiro malaperos, la lokon de Sidono okupos 
sablo, antaŭ kiam Hebreo fariĝos komercisto. Ili povas melki siajn 
malgrasajn kaprinojn, aŭ sub la egipta vipo miksi pajlon kun argilo, sed neniam komerci. Tfu!... tfu... malpura popolo de sklavoj!... 
Rabistoj, ŝtelistoj!... 
En la koro de l' princo, oni ne scias kial, ekbolis kolero, sed tuj 
li trankviliĝis. Tio ŝajnis stranga al Ramzes mem, ĉar ĝis nun li neniam opiniis necesa sin detenadi. 
-Do - diris subite la kronprinco, - ĉu vi pruntos al mi, honesta Dagon, dek kvin talentojn? 
-Ho Astoret!... dek kvin talentojn?... Tio estas tiel granda ŝarĝo, 
ke mi devus sidiĝi, por bone pripensi. 
-Sidiĝu do. 
-Por unu talento - daŭrigis la Feniciano - komforte sidiĝante 
sur seĝo - oni povas havi dudek orajn ĉenojn, aŭ sesdek belajn laktantajn bovinojn, aŭ dek sklavojn por la laboro, aŭ unu sklavon, kiu 
scias ludi fluton, aŭ pentri, eble eĉ kuraci. Talento estas terura ri- 
ĉaĵo!... 
La okuloj de l' princo ekbrilis.
-Se do vi ne havas dek kvin talentojn... - interrompis la princo. 
La terurita Feniciano subite deglitis de l' seĝo sur la plankon. - 
Kiu en ĉi tiu urbo ne havas monon - ekkriis li - se vi ordonas, filo 
de l' suno?... Estas vero, ke mi estas mizerulo, kies oro, juveloj kaj 
ĉiuj lubienoj ne valoras vian ekrigardon, princo. Sed se mi rondiros 
al niaj komercistoj kaj diros, kiu min sendis, antaŭ la morgaŭa tago 
ni trovos dek kvin talentojn, eĉ se ni devus elfosi ilin el la tero. Se 
vi, erpatre, stariĝus antaŭ seka figarbo kaj dirus: "Donu monon!", 
la arbo pagus tributon. Nur ne rigardu min tiel, filo de Horus, ĉar 
mi sentas doloron en la fundo de l' koro kaj mia prudento malklariĝas - diris la Feniciano per peteganta voĉo. 
-Sidiĝu, sidiĝu... - diris la princo kun rideto. 
Dagon leviĝis de l' planko kaj ankoraŭ pli komforte sidiĝis sur la 
seĝo. 
-Por kiel longa tempo la princo deziras dek kvin talentojn? - 
demandis li. 
-Kredeble por unu jaro. 
-Ni diru tuj: por tri jaroj. Nur lia sankteco povus redoni dek 
kvin talentojn en la daŭro de unu jaro, sed ne juna princo, kiu devas ĉiutage akcepti gajajn nobelulojn kaj belajn virinojn... Ah! ĉi tiuj 
virinoj. Ĉu estas vero, kun permeso de via ekscelenco, ke vi prenis 
en vian domon Saran, la filinon de Gedeono? 
-Kian procenton vi postulas? - interrompis la princo. 
-Bagatelon, pri kiu via sankta buŝo ne bezonas paroli. Por dek 
kvin talentojn, vi donos, princo, po kvin talentojn jare, kaj en la 
daŭro de tri jaroj mi mem reprenos ĉion, tiel ke via ekscelenco eĉ 
ne rimarkos... 
-Vi donos al mi hodiaŭ dek kvin talentojn, kaj post tri jaroj vi 
reprenos tridek?
-La egipta leĝo permesas preni procenton, egalan al la pruntita sumo, - respondis konfuzite Dagon. 
-Ĉu tio ne estas tro multe? 
-Tro multe? - ekkriis Dagon. - Ĉiu granda sinjoro havas grandan kortegon, grandajn riĉaĵojn kaj pagas nur grandajn procentojn. 
Mi hontus preni malpli de la kronprinco, kaj la princo mem ordonus bati min per bastonoj kaj forpeli, se mi kuraĝus preni malpli... 
-Kiam vi alportos la monon? 
-Alporti?... Ho dioj! tion unu homo ne povus fari, mi faros pli 
bone: mi mem pagos ĉiujn elspezojn de l' princo, por ke via ekscelenco ne bezonu pensi pri tiaj mizeraj aferoj. 
-Sed ĉu vi konas miajn elspezojn. 
-Mi konas ilin iom - respondis malzorge la Feniciano. - Vi volas sendi ses talentojn al la orienta armeo; tion faros niaj bankieroj 
de Ĥetem kaj Migdol. Tri talentoj por la glora Nitager kaj tri por la 
glora Patroklo, tion ni plenumos ĉi tie... kaj al Sara kaj al ŝia patro 
Gedeono mi povas pagi per la favulo Azario... Pli bone estos tiel, ĉar 
ili trompus vin en la kalkuloj. 
Ramzes komencis malpacience paŝi en la ĉambro. 
-Mi do devas doni al vi kvitancon je tridek talentoj? - demandis li. 
-Kian kvitancon?... por kio kvitancon?... Kion mi farus kun kvitanco?... Vi ludonos al mi viajn bienojn en la nomesoj de Takens, 
Ses, Neha-Ment, Neha-Pehu, Sebt-Het, Habu. 
-Ludoni?... - diris la princo. - Tio ne plaĉas al mi. 
-Kiel mi reprenos mian monon, miajn tridek talentojn?... 
-Atendu. Mi devas antaŭe demandi intendanton de miaj grenejoj, kiom alportas al mi jare ĉi tiuj bienoj. 
-Por kio via ekscelenco faros tian laboron?... Kion scias via intendanto?... Li scias nenion, same certe, kiel mi estas honesta Feniciano. Ĉiujare estas alia rikolto kaj alia enspezo... Mi povas perdi en 
ĉi tiu afero, kaj tiam la intendanto nenion redonos al mi. 
-Sed vi vidas, Dagon, ŝajnas al mi, ke ĉi tiuj bienoj donas pli 
multe ol dek talentojn da jara profito. 
-Vi ne volas konfidi al mi? bone! Se vi ordonos, mi povas lasi la 
bienojn de Ses... Vi ne estas ankoraŭ certa pri mia koro? Mi do lasos ankoraŭ la bienojn de Sebt-Het... Sed por kio intendanto. Li 
instruos al vi saĝon?... Ho Astoret! mi perdus dormon kaj apetiton, 
se iu intendanto, servisto kaj sklavo, kuraĝus korekti mian grandaniman sinjoron. Ĉi tie estas necesa nur skribisto, kiu skribos, ke 
via ekscelenco ludonas al mi por tri jaroj bienojn en tiu kaj tiu nomeso. Kaj necesaj estas dek ses atestantoj, ke la princo faris al mi 
tian honoron. Sed por kio la servistoj devas scii, ke ilia sinjoro pruntas de mi monon?... 
La tedita kronprinco levis la ŝultrojn. 
-Morgaŭ - diris li - alportu la monon kaj alkonduku skribistojn kaj atestantojn. Mi ne volas zorgi pri tio. 
-Ah, kiaj saĝaj vortoj! - ekkriis Dagon. - Vivu via ekscelenco 
eterne!...
IX 
Sur la maldekstra bordo de Nilo, apud la norda antaŭurbo de 
Memfiso estis la bieno, kiun la kronprinco donis por loĝejo al 
Sara, filino de Hebreo Gedeono. 
Tio estis peco da tero dudek-hektara, formanta malgrandan kvadraton, kiun de la supro de l' domo oni povis ĉirkaŭpreni per la 
rigardo, kvazaŭ sur manplato. La kampoj de la bieno estis sur altaĵo 
kaj kuŝis sur kvar etaĝoj. Du plej malaltaj kaj plej vastaj, kiujn Nilo 
ĉiam subakvigis, estis destinitaj por kulturado de grenoj kaj legomoj. Sur la tria etaĝo, kiun iafoje ne atingis Nilo, kreskis palmoj, 
figujoj kaj aliaj fruktarboj. Sur la kvara, plej alta, estis ĝardeno de 
olivaj arboj, vinberujoj, nuksarboj kaj kaŝtanujoj, inter kiuj staris la 
domo. 
Ĝi estis ligna, unuetaĝa, kiel kutime kun teraso, super kiu pendis tola tendo. Malsupre loĝis la nigra sklavo de Ramzes, supre Sara 
kun sia parencino kaj servantino Tafet. La domo estis ĉirkaŭita de 
muro el palaj brikoj, ekster kiu ne malproksime estis la konstruaĵoj 
por la brutoj, terkulturistoj kaj gardistoj. 
La ĉambroj de Sara ne estis grandaj, sed tre elegantaj. Sur la 
planko kuŝis tapiŝoj, ĉe la pordoj kaj fenestroj pendis kurtenoj kun 
multkoloraj strioj. Estis tie skulptitaj litoj kaj seĝoj, inkrustitaj kestoj 
por vestoj, tripiedaj kaj unupiedaj tabloj, sur kiuj staris vazoj kun 
floroj, altaj kruĉoj por vino, skatoletoj kun boteletoj de parfumoj, 
oraj kaj arĝentaj pokaloj kaj glasetoj, fajencaj supujoj kaj pladoj, 
bronzaj lanternoj. Ĉiu plej malgranda objekto kaj vazo estis ornamita per skulptaĵo aŭ kolora desegnaĵo, ĉiu vesto - per brodaĵoj kaj 
franĝoj. 
Jam dek tagojn Sara loĝis en ĉi tiu rifuĝejo, de honto kaj timo 
kaŝante sin tiel de ĉiuj, ke preskaŭ neniu el la servistoj vidis ŝin. En 
sia buduaro ŝi kudris, teksis tolon sur malgranda stablo, aŭ plektis 
por Ramzes kronojn el freŝaj floroj. Iafoje ŝi englitis sur la terason 
kaj singarde disiginte la tolojn de la tendo, elrigardis al Nilo, plena 
de ŝipetoj, kies remistoj gaje kantis. Aŭ levinte la okulojn rigardis 
kun timo la grizajn pilonojn de la faraona kastelo, kiu malgaje kaj 
silente reĝis sur la alia bordo de l' rivero. Tiam ŝi ree forkuris al siaj 
laboroj kaj alvokis Tafeton. 
-Sidu ĉi tie, patrino - diris ŝi. - Kion vi faras tie malsupre?... 
-La ĝardenisto alportis fruktojn, kaj el la urbo oni alsendis panon, vinon kaj birdojn; mi devis preni tion. 
-Sidu tie ĉi kaj parolu, ĉar timo ĉirkaŭas min. 
-Vi estas malsaĝa infano! - respondis Tafet ridante. - Ankaŭ 
min en la unua tago rigardis timo el ĉiu angulo; sed kiam mi eliris 
ekster la muron, ĉio ĉesis. Kiun mi devas timi ĉi tie, kie ĉiuj falas antaŭ mi sur la genuojn? Antaŭ vi ili sendube stariĝus sur la kapo! Iru 
en la ĝardenon, ĝi estas bela kiel paradizo. Iru sur la kampon, kie 
oni rikoltas la tritikon... Sidiĝu en la skulptitan ŝipeton, kies remistoj sekiĝas de sopiro vidi vin kaj veturigi sur Nilo. 
-Mi timas... 
-Kion? 
-Ĉu mi scias?... Dum mi kudras, mi pensas, ke mi estas en nia 
valo kaj ke tuj venos la patro. Sed kiam la vento forpuŝas de l' fenestro la kurtenon, kaj kiam mi rigardas de supre ĉi tiun grandan... 
grandan landon, ŝajnas al mi... ĉu vi scias kio?... ke vulturo kaptis 
min kaj forportis en sian neston sur ŝtonego, de kiu oni ne povas 
malsupreniri.
-Ah, vi... vi!... Se vi scius, kian banujon sendis la princo hodiaŭ, 
kupran banujon!... Kaj kian tripiedon por la fajrujo, kiajn potojn kaj 
turnrostilojn!... Kaj se vi scius, ke mi hodiaŭ sidigis kovi du kokinojn, kaj ke baldaŭ ni havos kokidetojn... 
Post la subiro de l' suno, kiam neniu povis ŝin vidi, Sara estis pli 
kuraĝa. Tiam ŝi, eliradis sur la terason kaj rigardis la riveron. Kaj 
kiam malproksime aperis la ŝipeto, lumigata per torĉoj, kiuj skulptis 
sur la nigra akvo sangajn kaj fajrajn striojn, Sara per ambaŭ manoj 
premis sian malfeliĉan koron, kiu tremis, kiel kaptita birdo. Tie, 
veturis al ŝi Ramzes, kaj ŝi ne povus diri, kio okazas en ŝi: ĉu ĝojo, 
ke proksimiĝas la bela junulo, kiun ŝi ekkonis en la valo, aŭ timo, 
ke ŝi ree vidos la estron kaj sinjoron, kiu timigas ŝin? 
Foje, en antaŭtago de sabato ŝia patro venis en la bienon, la unuan fojon de l' tago, en kiu ŝi ekloĝis tie. Sara kun larmoj sin ĵetis al 
li; ŝi mem lavis al li la piedojn kaj parfumis liajn harojn, kovrante 
lin per kisoj. Gedeono estis homo jam griziĝanta, kun severaj trajtoj. Li portis ĉemizon longan ĝis maleoloj, kies rando estis kolore 
brodita, kaj sur ĝi flavan jakon sen manikoj, specon de kovrilo sur 
la dorso kaj brusto. La kapon kovris malgranda ĉapo mallarĝiĝanta 
supren. 
-Vi estas?... vi estas!... - kriis Sara kaj rekomencis kisi liajn manojn kaj kapon, 
-Mi mem miras, ke mi estas ĉi tie! - respondis malĝoje Gedeono. - Mi iris al la ĝardeno kiel ŝtelisto; sur la tuta vojo de Memfiso 
ŝajnis al mi, ke ĉiuj Egiptanoj min montras per la fingroj kaj ke ĉiu 
Hebreo kraĉas... 
-Vi ja, patro, mem donis min al la princo?... - murmuretis Sara. 
-Mi donis, ĉar kion mi povis fari? Cetere nur ŝajnas al mi, ke oni 
min montras kaj kraĉas sur min. El la Egiptanoj, kiu min konas, 
salutas min des pli profunde, ju pli alta li estas. Dum la tempo, kiam
vi estas ĉi tie, nia sinjoro Ĥaires donacis al mi barelon da plej bona 
vino, kaj lia ekscelenco la nomarĥo mem sendis al mi sian konfidaton kun demando: ĉu vi estas sana kaj ĉu mi ne konsentus esti lia 
intendanto? 
-Kaj Hebreoj?... - demandis Sara. 
-Kio, Hebreoj!... Ili ja scias, ke mi ne cedis propravole. Kaj ĉiu 
dezirus, ke oni tiel superfortu lin. Juĝu nin ĉiujn Dio. Prefere diru, 
kiel vi fartas? 
-Sur la seno de Abrahamo ŝi ne fartos pli bone - interrompis 
Tafet. 
-La tutan tagon oni alportas al ni fruktojn, vinon, panon kaj viandon, ĉion kion oni povas deziri. Kaj kian banujon ni havas! tutan 
el kupro. Kaj kian ilaron en ia kuirejo!... 
-Antaŭ tri tagoj - interrompis Sara - estis ĉe mi la Feniciano 
Dagon. Mi ne volis lin vidi, sed li tiel insistis... 
-Li donis al mi oran ringon - intermetis Tafet. 
-Li diris al mi - daŭrigis Sara, - ke li estas terluanto de mia 
sinjoro; li donacis al mi du braceletojn por la kruroj, perlajn orelringojn kaj skatoleton kun parfumoj de Punt. 
-Por kio li ĉion ĉi donacis al vi? - demandis la patro. 
-Por nenio. Li nur petis, ke mi pensu favore pri li kaj iafoje diru 
al mia sinjoro, ke Dagon estas la plej fidela lia servisto. 
-Vi tre rapide kolektos tutan keston da braceletoj kaj orelringoj - respondis Gedeono kun rideto. - Ah! - aldonis li post momento - kolektu plej baldaŭ grandan riĉaĵon kaj ni forkuru en nian 
landon, ĉar ĉi tie ĉiam atendas nin malfeliĉo! Malfeliĉo, kiam estas 
malbone, kaj ankoraŭ pli granda malfeliĉo, kiam ni prosperas. 
-Kaj kion dirus mia sinjoro? - demandis Sara malĝoje. La patro skuis la kapon. 
-Antaŭ kiam pasos unu jaro, via sinjoro forlasos vin, kaj la aliaj lin helpos. Se vi estus Egiptanino, li prenus vin en sian domon, 
sed Hebreinon... 
-Li forlasos min?... - ripetis Sara kun ĝemo. 
-Por kio sin ĉagreni per la estontaj tagoj, kiuj estas en la manoj 
de Dio! Mi venis por pasigi ĉe vi la sabaton. 
-Kaj mi havas bonegajn fiŝojn, viandon, kukojn kaj kuŝeran vinon, - vive intermetis Tafet. - Mi ankaŭ aĉetis en Memfiso sepobrakan kandelingon kaj vaksajn kandelojn... La vespermanĝo estos 
pli bona ol ĉe la sinjoro Ĥaires mem. 
Gedeono eliris kun la filino sur la terason; kiam ili restis solaj, li 
diris: 
-Tafet rakontis al mi, ke vi ĉiam restas hejme. Kial? Oni devas 
eliradi almenaŭ en la ĝardenon. 
Sara ektremis. 
-Mi timas - murmuretis ŝi. 
-Kial vi timus vian propran ĝardenon?... Vi ja estas ĉi tie sinjorino, granda sinjorino... 
-Foje mi eliris tage en la ĝardenon... Ekvidis min iaj homoj kaj 
komencis paroli unu al la alia: "Rigardu, jen estas la Hebreino de la 
kronprinco, ŝi estas la kaŭzo de la malfruo de la leviĝo de Nilo!..." 
-Ili estas malsaĝaj - interrompis Gedeono. - Ĉu ne pli ol unu 
fojon Nilo malfruis tutan semajnon? Dume vi promenadu vespere. 
Sara tremis pli kaj pli forte. 
-Mi ne volas... mi ne volas... - ekkriis ŝi. - Alian fojon mi iris 
vespere tien inter la olivarbojn. Subite de flanka vojeto elglitis, kvazaŭ ombroj, du virinoj... Timigite mi volis forkuri... Tiam unu el ili, 
pli juna kaj pli malalta, kaptis min je la mano, dirante: "Ne forkuru, ni volas vin vidi de proksime." Kaj la alia, pli maljuna kaj pli alta 
stariĝis kelke da paŝoj antaŭ mi kaj ekrigardis miajn okulojn... Ah, 
patro, mi pensis, ke mi fariĝos ŝtono... Kia virino... kia rigardo!...
-Kiu tio povis esti? - demandis Gedeono. 
-La pli aĝa havis aspekton de pastrino. 
-Kaj ŝi nenion diris al vi? 
-Nenion. Nur kiam forirante ili malaperis post la arboj, mi aŭ- 
dis la voĉon de la pli aĝa kredeble, kiu diris la vortojn: "Vere, ŝi estas 
bela..." 
Gedeono ekmeditis. 
-Eble tio estis - diris li - grandaj sinjorinoj de la kortego? 
La suno estis subiranta, kaj sur ambaŭ bordoj de Nilo kolektiĝis 
densaj amasoj da homoj, malpacience atendantaj la signalon pri la 
leviĝo de la rivero, kiu efektive malfruis. Jam de du tagoj la vento 
blovis de l' maro kaj la rivero verdiĝis; jam la suno preterpasis la 
stelon Sotis, sed en la pastra puto en Memfiso la akvo ne leviĝis eĉ 
unu fingron. La popolo estis maltrankvila, tiom pli ke en Supra 
Egipto laŭ la signaloj la leviĝo estis regula, eĉ espereble bonega. 
-Kio do malfruigas ĝin apud Memfiso? - demandis la ĉagrenitaj terkulturistoj, sopire atendante la signalon. 
Kiam sur la ĉielo aperis la steloj, Tafet en la manĝoĉambro kovris 
la tablon per blanka tuko, starigis la kandelingon kun sep eklumigitaj kandeloj, alŝovis tri seĝojn kaj anoncis, ke tuj ŝi alportos la 
sabatan vespermanĝon. 
Tiam Gedeono kovris sian kapon kaj, etendinte la manojn super 
la tablo, parolis direktante la okulojn al la ĉielo: 
-Dio de Abrahamo, Izaako kaj Jakobo, vi kiu elkondukis nian 
popolon de la tero de Egipto, kiu donis patrujon al la sklavoj kaj 
ekzilitoj, kiu faris eternan ligon kun la filoj de Judo... Dio Jehovo, 
Dio Adonai, permesu al ni manĝi sen peko la fruktojn de la malamika tero, eltiru nin el la malĝojo kaj timo, en kiu ni dronas, kaj 
reportu nin al la bordoj de Jordano, kiun ni forlasis por via gloro... 
En la sama momento trans la muro eksonis voĉo:
-Lia ekscelenco Tutmozis, la plej fidela servisto de lia sankteco 
kaj de l' kronprinco... 
-Li vivu eterne!... - diris kelke da voĉoj en la ĝardeno. 
-Lia ekscelenco - daŭrigis la unua voĉo - sendas saluton al la 
plej bela rozo de Libano! 
Kiam li eksilentis, eksonis harpo kaj fluto. 
-Jen muziko! - kriis Tafet, klakbatante la manojn. - Ni festos 
la sabaton kun akompano de l' muziko. 
Sara kaj ŝia patro, en la komenco teruritaj, ridis kaj sidiĝis ĉe la 
tablo. 
-Ili ludu - diris Gedeono - ilia muziko ne malbonigos al ni la 
apetiton. 
La fluto kaj harpo finludis strofon, poste tenora voĉo ekkantis: 
-"Vi estas pli bela ol ĉiuj knabinoj, kiuj sin rigardas en la akvoj 
de Nilo. Viaj haroj estas pli nigraj ol la plumoj de l' korvo, viaj okuloj rigardas pli kviete ol la okuloj de la cervino, kiu sopiras al sia 
cervo. Vi estas kvazaŭ alta palmo, kaj la lotuso envias vian gracion. 
Viaj brustoj estas kiel vinberaroj, kies suko ebriigas la reĝojn." 
Ree eksonis la fluto kaj harpo kaj post ili la kanto: 
-"Venu kaj ripozu en la ĝardeno. La servistoj, kiuj apartenas al 
vi, alportos vazojn kaj diversspecan bieron. Venu, ni sanktigos la 
hodiaŭan nokton kaj la aŭroron, kiu ĝin sekvos. En mia ombro, en 
la ombro de l' figarbo, kiu naskas dolĉajn fruktojn, via amato ripozos ĉe via flanko; vi ebriigos lin kaj obeos al liaj deziroj..." 
La fluto kaj harpo, poste ree la kanto: 
-"Mi estas silentema, neniam mi diras, kion mi vidas, kaj mi ne 
malbonigas la dolĉecon de miaj fruktoj per vana babilado..." [Aŭ- 
tentika]
X 
Subite la kanto eksilentis, sufokita de la tumulto kaj de la bruo 
kvazaŭ de multe da kurantoj. 
-Idolistoj!... malamikoj de Egipto!... - kriis iu. - Vi kantas, kiam ni ĉiuj dronas en la malĝojo, kaj vi laŭdas la Hebreinon, kiu per 
siaj sorĉoj haltigis la fluon de Nilo... 
-Ve al vi! - kriis alia. - Vi piedpremas la teron de la kronprinco... La morto falos sur vin kaj sur viajn infanojn!... 
-Ni foriros, sed eliru la Hebreino al ni, por ke ni prezentu al ŝi 
nian mizeron... 
-Ni forkuru!... - kriis Tafet. 
-Kien? - demandis Gedeono. 
-Neniam! - respondis Sara, sur kies dolĉa vizaĝo aperis la ruĝo 
de la kolero. - Ĉu mi ne apartenas al la kronprinco, antaŭ kiu ĉi tiuj 
homoj falas teren? 
Kaj antaŭ kiam la patro kaj servistino povis oponi, ŝi elkuris sur 
la terason, en sia blanka vesto, kriante al la amaso trans la muro: 
-Jen mi estas!... Kion vi volas de mi?... 
La bruo ĉesis por unu momento, sed ree eksonis minacaj voĉoj: 
-Estu malbenita, fremdulino, kies peko haltigas la akvojn de Nilo!... 
En la aero ekfajfis kelke da ŝtonoj, blinde ĵetitaj; unu trafis la 
frunton de Sara: 
-Patro!... - ekkriis ŝi, kaptante sin je la kapo. 
La patro prenis ŝin rapide sur la brakojn kaj forportis de la teraso. En la nokta mallumo oni vidis nudajn homojn en blankaj kufoj 
kaj antaŭtukoj, transirantajn la muron. 
Malsupre Tafet kriis ĝis perdo de l' spiro, kaj la sklavo Negro, 
kaptinte hakilon stariĝis en la pordo de l' domo, minacante frakasi la kapon al ĉiu, kiu kuraĝos eniri. 
-Donu ŝtonojn por ĉi tiu nubia hundo! - kriis al la popolamaso tiuj, kiuj estis sur la muro. 
Sed subite la amaso eksilentis, ĉar el la fundo de l' ĝardeno eliris homo kun razita kapo, vestita per pantera felo. 
-Profeto!... Sankta patro!... - oni murmuretis en la amaso. 
Tiuj, kiuj estis sur la muro, komencis desalti. 
-Egipta popolo - diris la pastro per trankvila voĉo - je kiu rajto vi levas la manon kontraŭ la propraĵo de la kronprinco? 
-Tie loĝas malpura Hebreino, kiu haltigas Nilon... Ve al ni!... 
mizero kaj malsato pendas super Malsupra Egipto. 
-Homoj de malbona kredo aŭ de malforta saĝo - diris la pastro - kie vi aŭdis, ke unu sola virino povus haltigi la volon de l' 
dioj? Ĉiujare en la monato Tot Nilo komencas leviĝi kaj kreskas ĝis 
la monato Ĥoiack. Ĉu iam okazis alie, kvankam nia lando ĉiam estas plena de eksterlanduloj, iafoje de fremdaj pastroj kaj princoj, 
kiuj ĝemante en la malfacila laboro de l' malliberuloj povis de kolero kaj ĉagreno ĵeti plej terurajn malbenojn?... Ili sendube deziris 
faligi sur niajn kapojn ĉiajn malfeliĉojn, kaj pli ol unu, el ili donus 
sian vivon, por ke la suno ne leviĝu super Egipto, aŭ Nilo ne superverŝu la landon en la komenco de l' jaro. Kaj kia estas la rezultato 
de iliaj preĝoj?... Aŭ la ĉielo ne aŭskultis ilin, aŭ la fremdaj dioj estis senfortaj apud niaj. Kiamaniere do virino, kiu estas feliĉa inter 
ni, povus altiri malfeliĉegon, kian ne povis alvoki niaj plej potencaj 
malamikoj?
-La sankta patro diras veron!... Saĝaj estas la vortoj de la profeto! - oni kriis en la amaso. 
-Tamen Messu, la estro, de Hebreoj, faris mallumon kaj peston 
en Egipto!... - oponis unu voĉo. 
-Kiu diris tion, eliru antaŭen... - diris la pastro. - Mi alvokas 
lin, li elpaŝu, se li ne estas malamiko de la egipta popolo... 
La popolamaso murmuris, kiel vento fluganta de malproksime 
inter la arboj, sed neniu eliris. 
-Vere mi diras - daŭrigis la pastro - ke inter vi rondiras malbonaj homoj, kiel hienoj en la ŝafejo. Via mizero estas por ili indiferenta, sed ili volas igi vin detrui la domon de l' kronprinco kaj ribeli kontraŭ la faraono. Kaj se sukcesus ilia malnobla intenco kaj se 
el via brusto komencus flui sango, tiuj ĉi homoj sin kaŝus de la lancoj, kiel nun ili sin kaŝas post mia alvoko... 
-Aŭskultu la profeton!... Gloro al vi, dia viro!... - kriis la amaso, klinante la kapojn. 
La pli piaj falis teren. 
-Aŭskultu min egipta popolo... Pro via kredo al la vortoj de l' 
pastro, pro la obeo al la faraono kaj kronprinco, pro la respekto al 
la dia servisto, favoro ekbrilos super vi. Iru en paco en viajn domojn, kaj eble antaŭ kiam vi atingos la malsupron de l' monteto, 
Nilo komencos leviĝi... 
-Tiel okazu... 
-Iru!... Ju pli granda estos via kredo kaj pieco, des pli baldaŭ vi 
ekvidos la signon de la favoro... 
-Ni iru!... ni iru!... Estu benata profeto, filo de profetoj... 
Ili komencis disiri, kisante la vestojn de l' pastro... Subite iu ekkriis: 
-Miraklo!... La miraklo plenumiĝas... 
-Sur la turo de Memfiso oni eklumigis la lanternon... Nilo levi-
ĝas!... Rigardu, pli kaj pli multe da lumoj!... Vere, parolis al ni granda sanktulo... Vivu eterne!... 
Oni sin turnis al la pastro, sed li malaperis inter la ombroj. 
La popolamaso, antaŭ momento ekscitita, poste mirigita kaj plena de dankemo, forgesis sian koleron kaj la pastron, farantan miraklojn. Freneza ĝojo ekregis ĝin kaj ĉiuj ekkuris galope al la rivero, sur kies bordoj jam brilis multenombraj lumoj kaj sonis granda 
kanto de la kunveninta popolo: 
-"Saluton al vi, ho Nilo, ho sankta rivero, kiu aperis en ĉi tiu 
lando! Vi venas en paco por doni la vivon al Egipto. Ho kaŝita dio, 
kiu dispelas la mallumojn, kiu surverŝas la herbejojn por doni nutraĵon al la mutaj bestoj! Ho vojo, iranta malsupren de l' ĉielo por 
sensoifigi la teron; ho amiko de l' pano, vi kiu ĝojigas la domojn!... 
Vi estas estro de l' fiŝoj kaj kiam vi malsupreniras sur niajn kampojn, neniu birdo kuraĝas tuŝi niajn rikoltojn. Vi kreas la grenojn 
kaj naskas la hordeon; vi donas ripozon al la manoj de milionoj da 
malfeliĉuloj kaj por eterne firmigas la templojn." [Aŭtentika] 
En la sama momento la lumigita ŝipeto de la kronprinco albordiĝis, inter krioj kaj kantoj. La samaj, kiuj antaŭ duonhoro volis 
penetri superforte en la domon de l' kronprinco, nun falis sur la 
vizaĝon, aŭ sin ĵetis en la akvon por kisi la remilojn kaj flankojn de 
l' ŝipeto, kiu alportis la kronprincon. 
Gaja, ĉirkaŭita de torĉoj, Ramzes akompanata de Tutmozis eniris 
en la domon de Sara. Ekvidinte lin, Gedeono diris al Tafet: 
-Mi tre timas pri mia filino, sed ankoraŭ pli mi timas renkonti 
ŝian sinjoron... 
Li transsaltis la muron kaj en la mallumo, tra la ĝardeno kaj kampoj, iris al Memfiso. 
Sur la korto Tutmozis kriis:
-Saluton, bela Sara!... Mi esperas, ke vi bone akceptos nin pro 
la muziko, kiun mi sendis al vi. 
Sur la sojlo aperis Sara kun bandaĝita kapo, apogita sur la Negro kaj servistino. 
-Kion tio signifas? - demandis la kronprinco kun miro. 
-Terurajn aferojn!... - ekkriis Tafet. - La idolistoj atakis vian 
domon, kaj unu ekbatis Saran per ŝtono! 
-Kiuj idolistoj? 
-Tiuj... Egiptanoj! - klarigis Tafet. 
La kronprinco ĵetis al ŝi rigardon, plenan de malestimo. Sed tuj 
ekregis lin furiozo. 
-Kiu ekbatis Saran?... kiu ĵetis la ŝtonon?... - kriis li, kaptante 
la Negron je la brako. 
-Tiuj de la bordo de l' rivero... - respondis la sklavo. 
-Ĉi tien gardistoj! - kriis la ŝaŭmanta princo. - Armu ĉiujn servistojn de la bieno kaj kontraŭ la kanajloj!... 
La Negro ree kaptis sian hakilon, oni vokis la servistojn el ĉiuj 
konstruaĵoj, kaj kelke da soldatoj de la princa sekvantaro meĥanike, 
ordigis la glavojn. 
-Ho Dio, kion vi volas fari?... - murmuretis Sara, sin pendigante ĉe la kolo de l' kronprinco. 
-Mi volas vin venĝi... - respondis li. - Kiu batas mian propraĵon, batas min mem. 
Tutmozis paliĝis kaj balancis la kapon. 
-Aŭskultu sinjoro - diris li. - Kiamaniere nokte vi trovos en la 
popolamaso tiujn, kiuj plenumis la krimon? 
-Tio estas indiferenta por mi... La popolaĉo tion faris kaj la popolaĉo estos punita... 
-Tion dirus neniu juĝisto - klarigis Tutmozis. - Kaj vi devas 
iam esti la plej alta juĝisto...
La princo ekmeditis, lia kunulo daŭrigis: 
-Konsideru, kion morgaŭ dirus nia sinjoro, la faraono?... Kaj kia 
ĝojo ekregus inter la malamikoj de Egipto, de l' Oriento ĝis la Okcidento, se ili ekaŭdus, ke la kronprinco, preskaŭ apud la reĝa palaco, atakas nokte sian popolon?... 
-Oh, se la patro donus al mi almenaŭ duonon de la armeo, eksilentus por eterne niaj malamikoj en ĉiuj partoj de l' mondo!... - 
murmuretis la princo, piedbatante la teron. 
-Fine... rememoru la homon, kiu sin pendigis... Vi bedaŭris, ke 
mortis senkulpa homo, kaj hodiaŭ... Ĉu tio estas ebla, ke vi mem 
volas mortigi senkulpajn?... 
-Sufiĉe jam!... - interrompis surde la kronprinco. - Mia kolero 
estas kiel kruĉo plena de akvo... Ve al tiu, sur kiu ĝi elverŝiĝos... Ni 
eniru en la domon... 
Tutmozis terurita foriris. La princo prenis Saran je la mano kaj 
suriris kun ŝi la unuan etaĝon. Li sidigis ŝin ĉe la tablo, sur kiu restis 
ankoraŭ la nefinita vespermanĝo kaj proksimiginte la kandelingon 
li deŝiris de l' frunto la bandaĝon. 
-Ah? - ekkriis li - tio eĉ ne estas vundo, nur kontuzo. Li atente 
rigardis Saran. 
-Mi neniam pensis, ke vi povus havi kontuzon... Tio tre aliigas 
la vizaĝon... 
-Mi do ne plaĉas plu al vi?... - mallaŭte demandis Sara, levante 
al li siajn grandajn okulojn, plenajn de timo. 
-Ah, ne!... cetere tio pasos. 
Poste li alvokis la adjutanton kaj la sklavon kaj ordonis al li rakonti la okazojn de la vespero. 
-Li nin defendis - diris Sara. - Li stariĝis en la pordo kun la 
hakilo.
-Vi faris tion?... - demandis la princo la sklavon, fikse rigardante liajn okulojn. 
-Ĉu mi devis permesi al fremduloj superforte eniri en vian domon, sinjoro? 
La princo karesis la krispan kapon de l' sklavo. 
-Vi agis - diris li - kiel brava homo. Mi donas al vi la liberecon. Morgaŭ vi ricevos rekompencon kaj vi povos reveni al la viaj. 
La Negro ekŝanceliĝis kaj frotis siajn okulojn, kies blanko brilis. 
Subite li falis sur la genuojn kaj frapante la plankon per la frunto, 
ekkriis: 
-Ne forpelu min de vi, sinjoro!... 
-Bone - respondis la kronprinco - restu ĉe mi, sed kiel libera soldato. Ĝuste tiajn homojn mi bezonas - aldonis li, rigardante al Tutmozis. 
-Li ne scias paroli, kiel gardisto de l' domo de libroj, sed estas 
preta batali... 
Kaj ree li komencis demandi pri la detaloj de la atako, kaj kiam 
la Negro rakontis al li pri la apero de la pastro kaj pri la miraklo, la 
princo sin kaptis je la kapo kriante: 
-Mi estas la plej malfeliĉa homo en Egipto!... Baldaŭ eĉ en mia 
lito mi trovados pastrojn... De kie li estas?... Kiu li estas? 
Tion la Negro ne povis klarigi. Li diris nur, ke la konduto de la 
pastro estis tre bonvola por la princo kaj Sara; ke la atakon direktis ne Egiptanoj, sed homoj, kiujn la pastro nomis malamikoj de 
Egipto kaj kiujn li vane alvokis eliri el la popolamaso. 
-Strange!... Strange!... - diris la princo meditante kaj ĵetis sin 
sur la liton. - Mia nigra sklavo estas brava batalisto kaj homo plena 
de prudento... Pastro defendas Hebreinon, ĉar ŝi estas mia?... La 
egipta popolo, kiu ekgenuas antaŭ la hundoj de l' faraono, atakas
la domon de l' kronprinco, sub la komando de iaj malamikoj de 
Egipto?... Mi mem devas tion esplori...
XI 
La monato Tot finiĝis kaj komenciĝis la monato Paofi (dua parto 
de julio). La akvo de Nilo, antaŭe verda, fariĝis blanka, poste 
ruĝa kaj senĉese kreskis. La reĝa akvomontrilo en Memfiso estis 
plenigita preskaŭ ĝis la alteco de du homoj, kaj Nilo kreskis ĉiutage je du manlarĝoj. La plej malaltaj kampoj estis superverŝitaj, de 
la pli altaj oni rapide kolektis linon, vinberojn kaj specon de kotono. Sur la lokoj, kiuj matene estis ankoraŭ sekaj, vespere plaŭdis la 
ondoj. 
Ŝajnis, ke fortega kvankam nevidebla vento blovas de la fundo 
de l' rivero. Ĝi plugas sur ĝi grandajn sulkojn kaj plenigas per ŝaŭ- 
mo, poste glatigas la supraĵon de la akvo, kaj post momento tordas 
ĝin en senfundajn akvoturnojn. 
Ree ĝi plugas, ree glatigas, tordas, alpelas novajn akvajn montojn, novajn ŝaŭmajn striojn kaj senĉese levas la murmurantan riveron, senĉese akiras novajn terajn pecojn. Iafoje la akvo, atinginte ian 
limon, transsaltas ĝin en la daŭro de unu ekrigardo, verŝiĝas sur la 
malaltaĵon kaj formas brilantan lageton tie, kie antaŭ unu momento 
la velkintaj herboj falis teren cindrigitaj. 
Kvankam la leviĝo atingis apenaŭ la trionon de la ordinara alteco, jam la tuta bordo estis subakvigita. Ĉiuhore iu bieno sur monteto fariĝis simila al insulo, en la komenco, apartigita de la aliaj nur 
per mallarĝa kanalo, kiu iom post iom plilarĝiĝis kaj pli kaj pli apartigis de la najbaraj domoj la novan insulon. Ofte iu, kiu eliris al la 
laboro piede, revenis en ŝipeto.
Pli kaj pli multe da ŝipetoj kaj flosoj aperis sur Nilo. De unuj oni 
fiŝkaptis per retoj, en aliaj oni transportis la rikoltojn en la grenejojn aŭ la blekantajn brutojn en la stalojn, en aliaj oni akceptis vizitojn, por anonci al ili la leviĝon de Nilo (kiun vidis ĉiuj), inter ridoj kaj krioj. Iafoje ŝipetoj, kuniĝintaj kiel aro da anseroj, diskuradis en ĉiujn direktojn por tralasi grandegan floson, kiu portis el 
Supra Egipto malsupren grandegajn ŝtonojn, elhakitajn en la apudbordaj minejoj. 
En la aero ĉie, kie povis aŭdi la orelo, sonis la kreskanta akvo, 
krio de la timigitaj birdoj kaj gajaj kantoj de l' homoj: Nilo leviĝas, 
ni havos multe da greno. 
Dum ĉi tiu tuta monato oni faris juĝan esploron en la afero de 
la atako kontraŭ la domo de l' kronprinco. Ĉiumatene ŝipo kun oficistoj kaj soldatoj albordiĝis al iu bieno. Oni forŝiris homojn de ilia 
laboro, superŝutis ilin per insidaj demandoj, batis per bastonoj. Ĉiuvespere du ŝipoj revenis Memfison: unu portis la oficistojn, la alia 
la arestitojn. 
Tiamaniere oni kaptis kelkcenton da krimuloj, el kiuj granda 
parto sciis pri nenio. La duonon minacis la malliberejo aŭ kelkjara 
laboro en la ŝtonminejoj. Sed oni eksciis nenion: nek pri la kondukintoj de l' atako, nek pri la pastro, kiu admonis la popolamason 
disiri. 
En la princo Ramzes kuniĝis ekstreme kontraŭaj ecoj. Li estis 
vivega kiel leono kaj obstina kiel bovo. Sed krom tio li posedis grandan saĝon kaj profundan senton de l' justeco. 
Vidante, ke la juĝa esploro restas sen rezultato, la princo mem 
ŝipveturis Memfison kaj ordonis malfermi al si la malliberejon. 
Ĝi estis konstruita sur monteto, estis ĉirkaŭita de alta muro kaj 
konsistis el granda nombro de konstruaĵoj ŝtonaj, brikaj kaj lignaj. 
Ĉi tiuj konstruaĵoj estis plejparte nur vestibloj aŭ loĝejoj de l' gardistoj. La malliberuloj estis fermitaj en subteraj kavernoj, elhakitaj en 
kalka ŝtonego. 
Kiam la kronprinco transpasis la pordon, li rimarkis areton da 
virinoj, kiuj lavis kaj nutris malliberulon. Ĉi tiu homo, nuda kaj similanta skeleton, sidis sur la tero, kun la manoj kaj piedoj en kvar 
truoj de kvadrata tabulo, anstataŭanta katenojn. 
-Ĉu de longe ĉi tiu homo tiel suferas? - demandis la kronprinco. 
-Du monatojn - respondis la gardisto. 
-Ĉu longe ankoraŭ li devas resti ĉi tie? 
-Unu monaton. 
-Kion li faris? 
-Li insultis oficiston, kolektantan la impostojn. 
La prineo sin turnis kaj ekvidis alian areton, konsistantan el virinoj kaj infanoj. Inter ili estis maljuna homo. 
-Ĉu ili estas malliberuloj? 
-Ne, via ekscelenco. Tio estas familio, atendanta la kadavron de 
krimulo, kiu estas sufokota... Jen oni kondukas lin en la ĉambron... 
- diris la gardisto. 
Poste turnante sin al la areto, li diris: 
-Estu paciencaj ankoraŭ unu momenton, karaj homoj, vi tuj ricevos la korpon. 
-Ni tre dankas vin, nobla sinjoro, - respondis la maljunulo, 
kredeble la patro de la krimulo. - Ni eliris el nia domo hieraŭ vespere, la lino restis sur la kampo, kaj jen Nilo leviĝas!... 
La princo paliĝis kaj haltis. 
-Vi scias - li turnis sin al la gardisto, - ke mi havas la rajton 
de pardono? 
-Jes, erpatre - respondis la gardisto sin klinante, kaj poste li aldonis: - Laŭ la leĝoj, kiel rememoro de via vizito en ĉi tiu loko, ho
filo de suno, devas ricevi malgrandigon de l' puno la krimuloj bone 
kondutantaj, kiuj estis kondamnitaj pro ofendo de la religio aŭ ŝtato. La listo de ili estos metita ĉe viaj piedoj dum ĉi tiu monato. 
-Kaj tiu, kiu atendas nun la sufokon, ĉu li ne havas la rajton ricevi mian pardonon? 
La gardisto disetendis la manojn kaj kliniĝis silente. 
Ili ekiris antaŭen kaj trapasis kelke da kortoj. En lignaj kaĝoj, sur 
nuda tero, svarmis sur malvasta spaco la kondamnitoj. En unu konstruaĵo sonis teruraj krioj: oni batis, por ricevi konfeson. 
-Mi volas vidi la kulpigitajn pri la atako kontraŭ mia domo - 
diris la kronprinco profunde impresita. 
-Ili estas pli ol cent - respondis la gardisto. 
-Elektu la plej kulpajn laŭ via opinio kaj esploru ilin en mia ĉeesto. Sed mi ne volas, ke ili rekonu min. 
Oni malfermis al la kronprinco la ĉambron, en kiu estis okupita la esplora oficisto. La princo ordonis al li resti sur lia seĝo kaj li 
mem sidiĝis post kolono. 
Baldaŭ komencis aperi, unuope, la kulpigitoj. Ĉiuj estis malgrasaj; iliaj haroj kaj barboj kreskis longaj, iliaj okuloj havis esprimon 
de trankvila frenezo. 
-Dutmoze - diris la oficisto - rakontu, kiel vi atakis la domon 
de lia ekscelenco, erpatre? 
-Mi diros la veron, kiel ĉe la juĝo de Oziriso. Tio estis vespere 
en la tago, kiam Nilo estis leviĝonta. Mia edzino diras al mi: "Venu, 
patro, ni suriros la monton, de kiu oni povas pli frue vidi la signalon 
en Memfiso." Ni do suriris la monton, de kiu oni povas pli facile vidi 
la signalon en Memfiso. Tiam al mia edzino proksimiĝis soldato kaj 
diras: "Iru kun mi en ĉi tiun ĝardenon, ni trovos tie vinberojn aŭ 
eble ion ankoraŭ pli bonan." Mia edzino eniris en la ĝardenon kun 
la soldato, kaj mi terure ekkoleris kaj rigardis al ili trans la muro. Ĉu
ili ĵetis ŝtonojn en la domon de l' kronprinco? mi ne povas tion diri, 
ĉar pro la arboj kaj mallumo mi povis vidi nenion. 
-Kaj kiel vi povis lasi la edzinon kun la soldato? - demandis la 
oficisto. 
-Kun la permeso de via ekscelenco, kion mi povis fari? Mi estas nur kamparano, kaj li batalisto kaj soldato de lia sankteco... 
-Kaj ĉu vi vidis la pastron, kiu parolis al vi? 
-Tio ne estis pastro - respondis la kamparano per firma tono. 
- Tio devis esti la dio Num mem, ĉar li eliris el la trunko de figarbo kaj havis ŝafan kapon. 
-Kaj ĉu vi vidis, ke li havis ŝafan kapon? 
-Kun via permeso, mi ne memoras bone, ĉu mi mem vidis aŭ 
ĉu aliaj tiel diris: Miajn okulojn kovris la maltrankvilo pri la edzino. 
-Ĉu vi ĵetis ŝtonojn en la ĝardenon? 
-Por kiu mi estus ĵetinta ilin, sinjoro de l' vivo kaj morto. Se mi 
tiam trafus la edzinon, mi farus al mi maltrankvilon por tuta semajno, se la soldaton, mi ricevus tian pugnofrapon en la ventron, ke la 
lango elirus. Ĉar mi estas nur kamparano, kaj li soldato de nia sinjoro eterne vivanta. 
La kronprinco kliniĝis de post la kolono. Oni forkondukis Dutmoze' on kaj enkondukis Anup' on. Tio estis malalta kamparano, sur 
la dorso li havis ankoraŭ cikatrojn de la bastonoj. 
-Diru Anup - komencis ree la oficisto, - kiel tio okazis en la 
atako kontraŭ la domo de l' kronprinco? 
-Okulo de la suno - respondis la kamparano - vazo de l' saĝeco, vi scias plej bone, ke mi ne faris la atakon... Nur venis al mi najbaro kaj diras: "Anup, ni iru sur la monton, ĉar Nilo leviĝas." Kaj mi 
diras: "Ĉu efektive ĝi leviĝas?" Kaj li diras: "Vi estas pli malsaĝa ol
la azeno, ĉar la azeno ja aŭdus la muzikon sur la monto, kaj vi ne 
aŭdas." 
Kaj mi respondas: "Mi estas malsaĝa, ĉar mi ne lernis skribi; sed 
kun via permeso, alia afero estas la muziko, alia la leviĝo de Nilo." 
Kaj li diras: "Se ne estus la leviĝo, oni ne havus kaŭzon por la ĝojo, 
muziko kaj kantoj." Ni do iris, mi diras al via justeco, sur la monton, kaj tie oni jam dispelis la muzikistojn kaj ĵetis ŝtonojn en la 
ĝardenon... 
-Kiu ĵetis? 
-Mi ne povis distingi. Ili ne havis aspekton de kamparanoj: ĝustadire ili similis malpurajn paraŝitojn, kiuj distranĉas la mortintojn 
por enbalzamigo. 
-Ĉu vi vidis la pastron? 
-Kun la permeso de via vigleco, tio ne estis pastro, sed certe ia 
spirito, kiu gardas la domon de l' kronprinco... li vivu eterne!... 
-Kial spirito? 
-Ĉar iafoje mi vidis lin, kaj iafoje li ien malaperis. 
-Eble li tiam estis kaŝita en la popolamaso? 
-Sendube la popolamaso iafoje kovris lin. Sed krom tio jen li 
estis pli alta, jen pli malalta. 
-Eble li suriris monteton kaj poste mallevigis? 
-Sendube, li suriris kaj malleviĝis, sed eble li plilongiĝis kaj malplilongiĝis, ĉar li estis granda faranto de mirakloj. Apenaŭ li diris: 
"Tuj leviĝos Nilo" kaj en la sama momento Nilo komencis kreski. 
-Ĉu vi ĵetis ŝtonojn, Anup? 
-Kiel mi kuraĝus ĵeti ŝtonojn en la ĝardenon de la kronprinco?... 
Mi ja estas simpla kamparano, kaj mia mano sekiĝus ĝis la kubuto 
pro tia malpiaĵo. 
La princo ordonis interrompi la esploradon. Kaj kiam oni elkondukis la kulpigitojn, li sin turnis al la oficisto.
-Do ĉi tiuj homoj apartenas al la plej kulpaj? 
-Vi diris, sinjoro - respondis la oficisto. 
-En tia okazo oni devas hodiaŭ senprokraste ellasi ilin. Oni ne 
povas malliberigi homojn pro tio, ke ili volis konvinkiĝi, ĉu la sankta 
Nilo leviĝas, aŭ pro tio, ke ili aŭskultis muzikon. 
-Plej alta saĝo parolas per via buŝo, erpatre - diris la oficisto. 
- Oni ordonis al mi trovi la plej kulpajn, mi do elektis tiujn, kiujn 
mi trovis. Sed mi ne havas la povon redoni al ili la liberecon. 
-Kial? 
-Rigardu, via ekscelenco, ĉi tiun keston. Ĝi estas plena de papirusoj, sur kiuj estas skribitaj la aktoj de la afero. La juĝisto de 
Memfiso ĉiutage ricevas raportojn pri la rezultatoj de la juĝa esploro kaj transdonas ilin al lia sankteco. Kio do fariĝus el la laboro de 
tiom da instruitaj skribistoj kaj grandaj homoj, se oni liberigus la 
kulpigitojn? 
-Sed ili estas senkulpaj! - ekkriis la princo. 
-Estis atako, estis do krimo. Kie ekzistas krimo, devas ekzisti 
krimuloj, kaj kiu jam falis en la manojn de la justeco kaj estas enskribita en la aktoj, tiu ne povas foriri sen rezultato. En la drinkejo 
oni trinkas kaj pagas; en la foiro oni vendas kaj ricevas la monon; 
sur la kampo oni semas kaj rikoltas; en la tombo oni ricevas la benojn de la mortintaj antaŭuloj. Kiel do iu veninte en la juĝejon, 
povus foriri sen io ajn, kiel vojaĝanto, kiu haltas en la mezo de sia 
vojo kaj turnas la paŝojn al sia domo, ne atinginte la celon? 
-Vi saĝe parolas - respondis la kronprinco. - Tamen diru al 
mi, ĉu lia sankteco mem ne havus la rajton liberigi ĉi tiujn homojn? 
La oficisto krucis la manojn kaj klinis la kapon. 
-Li, egala al dioj, povas fari ĉion, kion li volas: liberigi la kulpigitojn, eĉ kondamnitojn; li eĉ povas detrui la aktojn de la afero, kaj 
tio, farita de ordinara homo, estus granda malpiaĵo.
La princo adiaŭis la juĝiston kaj ordonis al la gardisto doni pli 
bonan nutraĵon al la kulpigitoj pri la atako; la elspezojn li promesis pagi mem. Poste incitita li forveturis al la alia bordo de la senĉese 
plilarĝiĝanta rivero kaj iris en la palacon peti la faraonon nuligi la 
malfeliĉan aferon. 
Sed en tiu tago lia sankteco estis okupita per multenombraj religiaj ceremonioj kaj per la kunsido kun la ministroj, la kronprinco 
do ne povis lin vidi. Tiam la princo sin turnis al la granda skribisto, kiu, post la ministro de la milito, havis plej grandan influon. Ĉi 
tiu maljuna kortegano, pastro de unu el la temploj de Memfiso, 
akceptis la princon afable, sed malvarme. Aŭskultinte ĉion, li respondis: 
-Mi miras, ke via ekscelenco volas maltrankviligi nian sinjoron 
per tiaj aferoj. Tio estas, kvazaŭ vi petus lin ne ekstermi la akridojn, 
kiuj falis sur la kampojn... 
-Sed ĉi tiuj homoj estas senkulpaj! 
-Ni, via ekscelenco, ne povas tion scii, ĉar pri la kulpo decidas 
la leĝo kaj la juĝo. Unu afero estas por mi certa, ke la ŝtato ne povas toleri atakojn kontraŭ ies ajn ĝardeno, tiom pli kontraŭ la propraĵo de la kronprinco. 
-Vi juste parolas, sed kie estas la kulpaj?... - demandis la princo. 
-Kie ne estas kulpaj, devas esti, almenaŭ, punitaj. Ne la kulpo, 
sed la puno, sekvanta la krimon, instruas la aliajn, ke estas malpermesite tion fari. 
-Mi vidas - interrompis la kronprinco - ke via ekscelenco ne 
subtenos mian peton ĉe lia sankteco. 
-Saĝo fluas el via buŝo, erpatre - respondis la altrangulo. - 
Neniam mi povus doni al mia sinjoro konsilon, kiu malutilus la respekton al la leĝa povo...
La princo revenis hejmen ĉagrenita kaj mirigita. Li sentis, ke oni 
agas maljuste kontraŭ kelkcento da homoj, kaj vidis, ke li ne povas 
savi ilin, same kiel li ne povus liberigi homon, sur kiun falis obelisko aŭ kolono de templo. 
-Tro malfortaj estas miaj manoj por levi ĉi tiun konstruaĵon - 
pensis la princo kun doloranta koro. 
Unuan fojon li eksentis, ke ekzistas ia senfine pli granda forto ol 
lia volo: la ŝtata racio, kiun respektas eĉ la ĉiopova faraono, kaj antaŭ kiu devas kliniĝi li, la kronprinco! 
Falis la nokto. Ramzes ordonis al la servistoj akcepti neniun kaj 
sola promenis sur la teraso, meditante. 
-Terura afero!... Tie disiĝis antaŭ mi la nevenkeblaj regimentoj 
de Nitager, kaj tie ĉi - la gardisto de la malliberejo, la juĝisto kaj 
la granda skribisto baras al mi la vojon... Kio ili estas?... Mizeraj servistoj de mia patro (li vivu eterne!), kiu en ĉiu momento povas faligi ilin inter la sklavojn kaj sendi en la ŝtonminejojn. Sed kial mia 
patro ne povus liberigi la senkulpajn? La ŝtato ne volas?... Kaj kio 
estas la ŝtato?... Kion ĝi manĝas, kie ĝi dormas, kie estas liaj manoj 
kaj lia glavo, kiun ĉiuj timas? 
Li ekrigardis en la ĝardenon kaj inter la arboj, sur la supro de l' 
monteto ekvidis, la du grandegajn siluetojn de la pilonoj, sur kiuj 
brulis la torĉoj de la gardistoj. La gardistoj neniam dormas - pensis 
li, - la pilonoj neniam manĝas, tamen ili estas. Pilonoj, kiuj ekzistas de nememorebla tempo, potencaj kiel la estro, kiu konstruis ilin 
- Ramzes Granda. 
Ekmovi ĉi tiujn konstruaĵojn kaj centojn da similaj; trompi ĉi tiujn gardistojn kaj centojn da aliaj, kiuj defendas la sendanĝerecon 
de Egipto; malobei la leĝojn, kiujn lasis Ramzes Granda kaj aliaj 
potenculoj, liaj antaŭuloj ankoraŭ pli grandaj ol li, - la leĝojn, kiujn dudek dinastioj sanktigis per sia respekto...
En la animo de l' princo, la unuan fojon en lia vivo, aperis malklara, sed potenca koncepto pri Ia ŝtato. La ŝtato estas io pli potenca 
ol la templo en Teboj, pli granda ol la piramido de Ĥeops, pli antikva ol la piedestalo de Sfinkso, pli fortika ol la granito. En ĉi tiu 
grandega, kvankam nevidebla konstruaĵo, la homoj estas kiel formikoj en fendo de ŝtonego, kaj la faraono kiel arĥitekto vojaĝanto, kiu 
apenaŭ sukcesas meti unu ŝtonon en la muro kaj jam devas foriri. 
Kaj la muroj kreskas de generacio al generacio kaj la konstruado 
daŭras. 
Ankoraŭ neniam, li, la filo de l' reĝo, sentis tiel sian malgrandecon, kiel en ĉi tiu momento, kiam lia rigardo vagis tra la nokto super Nilo, inter la pilonoj de la faraona kastelo kaj inter la neklaraj, 
sed potencaj siluetoj de la temploj de Memfiso. 
Subite, inter la arboj, kies branĉoj tuŝis la terason, eksonis voĉo: 
-Mi konas vian ĉagrenon kaj mi benas vin. La juĝo ne liberigos 
la kulpigitajn kamparanojn. Sed ilia afero povas esti nuligita kaj ili 
revenos en paco hejmen, se la intendanto de via bieno ne subtenos 
la plendon pri la atako. 
-Do mia intendanto plendis antaŭ la juĝo?... - demandis la mirigita princo. 
-Vi diris la veron. Li prezentis ĝin en via nomo. Sed se li ne venos en la tribunalon, estos neniu plendanto; kaj kie ne estas plendanto, ne estas krimo. 
La arbetoj ekmurmuretis. 
-Haltu! - kriis Ramzes - kiu vi estas? 
Neniu respondis, nur ŝajnis al la princo, ke en la strio de la lumo 
de l' torĉo, brulanta en la unua etaĝo, pasis kiel fulmo nuda kapo 
kaj pantera felo. 
-Pastro?... - murmuretis la kronprinco. - Kial li sin kaŝas?...
Sed en la sama momento li ekpensis, ke ĉi tiu pastro povus kare 
pagi por la konsiloj, barantaj la plenumon de l' justeco.
XII 
La plej grandan parton de la nokto Ramzes pasigis en febraj son 
ĝoj, Jen aperadis antaŭ li la fantomo de la ŝtato, kiel grandega 
labirinto kun potencaj muroj, ne traboreblaj. Jen li vidis la ombron 
de l' pastro, kies unu sola saĝa frazo montris al li la rimedon eliri el 
la labirinto. Kaj tute neatenditaj leviĝis antaŭ li du potencoj: la ŝtata 
racio, kiun li ne sentis ĝis nun, kvankam li estis kronprinco, kaj la 
pastraro, kiun li volis dispisti kaj fari ĝin sia servisto. 
Malfacila estis la nokto. La kronprinco sin turnadis sur la lito kaj 
demandis sin mem: ĉu li ne estis blinda kaj unue hodiaŭ li reakiris 
la vidkapablon por konvinkiĝi pri sia senprudenteco kaj sia nuleco? 
Kiel aliaj ŝajnis al li nun la admonoj de la patrino, la modereco de 
la patro en la proklamado de lia plej alta volo, kaj eĉ la severaj agoj 
de Herhor? 
-La ŝtato kaj la pastraro! - ripetis en duondormo la kronprinco, kovrita de malvarma ŝvito. 
Sole la ĉielaj dioj scias, kio okazus, se sukcesus kreski kaj maturiĝi la pensoj, kiuj en ĉi tiu nokto ekplantiĝis en la animo de l' 
princo. Eble, fariĝinte faraono, li apartenus al la plej feliĉaj kaj plej 
longe regantaj monarĥoj? Eble lia nomo, gravurita en la subteraj kaj 
surteraj temploj transirus al la posteuloj, ĉirkaŭita de plej alta gloro? Eble li kaj lia dinastio ne perdus la tronon, kaj Egipto evitus 
grandan skuon en la plej malfacilaj tempoj. 
Sed la lumo de l' tago dispelis la fantomojn, rondirantajn super
la brulanta kapo de l' princo, kaj la sekvantaj tagoj tre ŝanĝis lian 
opinion pri la netuŝebleco de la ŝtata racio. 
La vizito de la princo en la malliberejo ne restis sen rezultato por 
la kulpigitoj. La esplora juĝisto tuj prezentis raporton al la plej alta 
juĝisto, kiu revizis la aferon; li mem esploris kelke da kamparanoj 
kaj en la daŭro de kelke da tagoj liberigis plej grandan parton, kaj 
la ceterajn ordonis plej baldaŭ transmeti al la tribunalo. 
Kiam en la nomo de la kronprinco, kies propraĵon oni atakis, 
aperis neniu plendanto, malgraŭ alvokoj en la ĉambrego de la juĝejo kaj en la bazaro, la afero estis nuligita kaj oni liberigis la reston 
de la kamparanoj. 
Vere, unu juĝisto rimarkigis, ke laŭ la leĝo la intendanto de la 
princa bieno devus esti procesita pro malvera plendo kaj se oni 
pruvus lian kulpon, li devus ricevi la punon, kiu minacis la kamparanojn. Sed ĉiuj silente aŭskultis la demandon. 
La intendanto sin kaŝis de la tribunalo, - li estis sendita antaŭe 
de la kronprinco en la nomeson Takens, kaj baldaŭ malaperis la 
tuta kesto kun la aktoj pri la atako. 
Eksciinte pri tio, Ramzes iris al la granda skribisto kaj demandis 
kun rideto: 
-Do, via ekscelenco, oni liberigis la senkulpajn, oni malpie detruis iliajn aktojn kaj, malgraŭ tio, la prestiĝo de la ŝtato perdis nenion? 
-Mia princo - respondis la granda skribisto, same malvarme 
kiel ordinare - mi ne komprenis, ke per unu mano vi prezentas 
plendon kaj per la alia vi volas ĝin detrui. Via ekscelenco estis ofendita de la popolaĉo, nia afero do estis puni ĝin. Sed se vi pardonis, 
la ŝtato ne oponos. 
-La ŝtato!... La ŝtato!... - ripetis la princo. - Ni estas la ŝtato - 
aldonis li fermetante la okulojn.
-Jes, la ŝtato tio estas la faraono kaj... liaj plej fidelaj servistoj, 
- respondis la skribisto. 
Ĉi tiu interparolado kun tia altrangulo sufiĉis por forigi el la animo de la kronprinco la vekiĝantan, potencan kvankam ankoraŭ 
neklaran koncepton pri la signifo de la "ŝtato". Do la ŝtato ne estas 
eterna kaj netuŝebla konstruaĵo, al kiu la faraonoj devas aldoni po 
unu ŝtono de la gloro, sed pli ĝustadire amaso da sablo, kiun ĉiu 
regnestro aliŝutas laŭ sia plaĉo. En la ŝtato ne ekzistas tiuj malaltaj 
pordoj, nomataj leĝoj, kiujn trapasante ĉiu devas klini la kapon: la 
kamparano same kiel la kronprinco. En ĉi tiu konstruaĵo ekzistas 
diversaj eniroj kaj eliroj: mallarĝaj por la malgrandaj kaj malfortaj, 
tre larĝaj kaj eĉ komfortaj por la potenculoj. 
-Se tiel estas - nova penso naskiĝis en la animo de l' princo - 
mi faros ordon, kia plaĉos al mi. 
En la sama momento li rememoris du homojn: la liberigitan negron, kiu ne atendante ordonon estis preta doni sian vivon por la 
propraĵo de l' princo, kaj la nekonatan pastron. 
-Se mi havus pli multe da tiaj homoj, mia volo valorus ion en 
Egipto kaj ekster Egipto - diris li al si mem kaj eksentis nevenkeblan deziron trovi ĉi tiun pastron. 
Tio estis sendube la sama homo, kiu detenis la popolamason de 
la atako kontraŭ la domo de l' kronprinco. De unu flanko li bonege konis la leĝojn, de la alia - sciis estri la amasojn! 
-Netaksebla homo!... Mi devas lin havi... 
De tiu tempo la princo en ŝipeto, kondukata de unu sola remisto, komencis viziti la domojn najbarajn de sia bieno. Vestita per 
tuniko kaj granda peruko, kun bastono en la mano, la princo havis 
aspekton de inĝeniero, kiu observas la leviĝon de Nilo. 
La kamparanoj volonte donis al li ĉiujn klarigojn pri la ŝanĝoj en 
la formo de la teroj post la superakvo, kaj samtempe petis; ke la
registaro elpensu pli facilajn rimedojn por la ĉerpado de l' akvo, ol 
la gruo kun la sitelo. Ili rakontis ankaŭ pri la atako kaj diris, ke ili 
ne konas la homojn, kiuj ĵetis la ŝtonojn. Fine ili bone rememoris la 
pastron, kiu tiel sukcese dispelis la amason, sed kiu li estis? - ili ne 
sciis. 
-Estas ĉi tie - diris iu kamparano - en nia ĉirkaŭaĵo pastro, kiu 
kuracas la okulojn, estas alia, kiu resanigas la vundojn kaj kunmetas la rompitajn krurojn kaj brakojn. Estas kelke da pastroj, kiuj 
instruas skribi kaj legi; estas unu, kiu ludas duoblan fluton kaj eĉ tre 
bele ludas. Sed tiu, kiu aperis en la ĝardeno de la kronprinco, estas 
neniu el ili, kaj ili mem scias nenion pri li. Sendube tio devis esti la 
dio Num, aŭ ia spirito gardanta la princon (li vivu eterne kaj havu 
ĉiam apetiton!). 
-Eble efektive tio estas spirito - pensis Ramzes. 
En Egipto ĉiam la pluvo estis pli malofta, ol bonaj aŭ malbonaj 
spiritoj. 
La akvo de Nilo, antaŭe ruĝa, fariĝis bruna, kaj en aŭgusto, en la 
monato de Hator, ĝi atingis la duonon de sia alteco. En la apudbordaj akvobaroj oni malfermis la kluzojn, kaj la akvo komencis rapide plenigi la kanalojn kaj la grandegan artan lagon, Moeris, en la 
provinco Fajum, fama per siaj belaj rozoj. Malsupra Egipto prezentis kvazaŭ maran golfon, kies supraĵon superstaris montetoj kaj sur 
ili ĝardenoj kaj domoj. La kontinentaj vojoj malaperis, kaj la ŝipetoj tiel amase rapidis sur la akvo: blankaj, flavaj, ruĝaj kaj malhelaj, 
ke ili similis foliojn en aŭtuno. Sur la plej altaj punktoj de la lando 
oni finis la rikolton de iu speco de kotono, duan fojon oni falĉis la 
trifolion kaj komencis deŝiri la fruktojn de l' tamarindaj kaj olivaj 
arboj. 
Foje, veturante preter la subakvigitaj bienoj, la princo rimarkis
neordinaran movadon. Sur unu el la artaj insuloj, inter arboj sonis 
terura krio de virino. 
-Kredeble iu mortis - pensis la princo. 
De alia insulo sur ŝipetoj oni transportis provizojn de greno kaj 
kelke da brutoj, kaj la homoj starantaj apud la konstruaĵoj de la 
bieno minacis kaj malbenis la homojn en la ŝipetoj. 
-Najbara malpaco - diris al si mem la kronprinco. 
En kelkaj pli malproksimaj bienoj estis trankvile, kaj la loĝantoj 
anstataŭ labori aŭ kanti, sidis silente sur la tero. 
-Ili kredeble jam finis la laboron kaj ripozas. 
Kontraŭe, de alia insuleto forbordiĝis ŝipeto kun kelke da plorantaj infanoj, kaj virino, enirinte en la akvon ĝis la zono, minacis per 
la pugnoj. 
-Oni kondukas la infanojn en la lernejon - pensis Ramzes. 
Sed ĉi tiuj okazoj komencis interesi lin. 
Sur la najbara insulo ree eksonis krio. La princo ŝirmis la okulojn 
kaj ekvidis kuŝantan sur tero homon, kiun Negro batis per bastono. 
-Kio fariĝas ĉi tie?... - demandis, Ramzes la remiston. 
-Ĉu vi ne vidas sinjoro, ke oni batas mizeran kamparanon?... - 
respondis la remisto ridante. - Sendube li pekis, la doloro do promenas sur liaj ostoj. 
-Kaj vi, kiu vi estas? 
-Mi?... - respondis la remisto kun fiero. - Mi estas libera fiŝisto Kaj se nur mi donas al lia sankteco lian parton de la akiro, mi povas veturi sur la tuta Nilo, de la unua katarakto ĝis la maro. La fiŝisto estas kiel la fiŝo aŭ sovaĝa ansero, kaj la kamparano kiel la arbo: 
li nutras la sinjorojn per siaj fruktoj kaj povas nenien forkuri, li nur 
krakas, kiam la gardistoj lin senŝeligas.
-Oh!, oh!... rigardu tien... - ekkriis ree la fiŝisto kontenta, - Patro, patro!... Ne eltrinku la tutan akvon, estos malbona rikolto. 
Ĉi tiu gaja ekkrio koncernis grupon da personoj, kiuj plenumis 
tre originalan taskon. Kelke da nudaj homoj tenis je la piedoj alian 
homon kaj subakvigis lian kapon ĝis la kolo, ĝis la brusto, fine ĝis 
la zono. Flanke staris sinjoro kun bastono, li havis makulitan tunikon kaj perukon el ŝafa felo. 
Ne malproksime kriis freneze virino, kiun oni tenis je la manoj. 
La bastonado estis tiel populara en la feliĉa regno de l' faraonoj, 
kiel la manĝado kaj dormado. Oni batis la infanojn kaj plenaĝulojn, 
kamparanojn, metiistojn, soldatojn, oficirojn kaj oficistojn. Kiu vivis, ricevis bastonadon, ekster la pastroj kaj plej altrangaj oficistoj, 
ĉar estis plu neniu por bati ilin. La princo do sufiĉe indiferente rigardis la batatan kamparanon, sed atentigis lin la kamparano subakvigata. 
-Ha, ha!... - ridis la remisto, - kiel oni donas al li trinki!... Li 
tiel dikiĝos, ke lia edzino estos devigita plilarĝigi lian zonon. 
La princo ordonis albordigi. Dume oni eltiris la kamparanon el 
la akvo, permesis al li eligi la akvon per la tusado kaj ree kaptis lin 
je la piedoj malgraŭ la nehomaj krioj de lia edzino, kiu komencis 
mordi la homojn, ŝin tenantajn. 
-Haltu! - ekkriis la princo al la ekzekutistoj, kiuj trenis la malfeliĉulon. 
-Faru vian devon! - kriis per nazvoĉo la homo en la ŝafa peruko. - Kiu vi estas, tro brava, kiu kuraĝ.... 
En ĉi tiu momento la princo ekbatis lin je la kapo per sia mezurilo, kiu feliĉe estis malpeza. Malgraŭ tio, la posedanto de la makulita tuniko tuj sidiĝis sur la tero, kaj palpinte la perukon kaj kapon, 
ekrigardis la atakanton per nebrilaj okuloj. 
-Mi divenas - diris li per natura voĉo, - ke mi havas la honoron paroli kun eminenta persono... Bona humoro ĉiam, sinjoro, 
akompanu vin, kaj la galo neniam disfluu en viaj ostoj... 
-Kion vi faras kun ĉi tiu homo? - interrompis la princo. 
-Vi demandas min, sinjoro - respondis la homo ree per nazvoĉo, - kiel eksterlandulo, kiu ne konas la morojn de la lando, nek 
la homojn, al kiuj li sin turnas tro intime. Sciu do, ke mi estas kolektisto de lia ekscelenco Dagon, la unua bankiero en Memfiso, kaj 
se vi ankoraŭ ne paliĝis, eksciu, ke Dagon estas luanto, rajtigito kaj 
amiko de l' kronprinco (Vi vivu eterne!) kaj ke vi sur la teroj de l' 
kronprinco faris superforton, pri kiu atestos miaj homoj... 
-Do tio... - interrompis lin la kronprinco, sed subite haltis. - 
Je kia rajto vi tiel martiras la princan kamparanon? 
-Ĉar la fripono ne volas pagi la impostojn, kaj la trezorejo de la 
kronprinco bezonas monon... 
La helpantoj de la oficisto, vidante la katastrofon de sia sinjoro, 
ellasis la malfeliĉulon kaj staris ne sciante kion fari, kiel la membroj 
de l' korpo senkapigita. La liberigita kamparano komencis kraĉi kaj 
elskui la akvon el la oreloj kaj lia edzino saltis al la savinto. 
-Kiu ajn vi estas - ĝemis ŝi, kunmetante la manojn antaŭ la 
kronprinco, - dio aŭ eĉ sendito de l' faraono, aŭskultu pri nia mizero. Ni estas kamparanoj de la kronprinco (li vivu eterne!) kaj ni 
pagis ĉiujn impostojn: en milio, tritiko, floroj kaj brutaj feloj. Tamen 
en la lasta dekado venis al ni ĉi tiu jen homo kaj ordonas doni al si 
kvin mezurojn da tritiko... "Je kia rajto? - demandas mia edzo - 
la impostoj ja estas jam pagitaj?" Kaj li ĵetas mian edzon teren, piedbatis lin kaj diras: "Je tia rajto, ke lia ekscelenco Dagon ordonis." 
"Kie mi prenos? - respondis mia edzo, - ni ne havas plu grenon 
kaj jam de unu monato ni nutras nin per la radikoj de lotuso, kaj pli 
kaj pli malfacile estas trovi ilin, ĉar la grandaj sinjoroj amas ludi per 
la floroj de - lotuso?..."
Ŝi perdis la spiron kaj komencis plori. La princo atendis pacience, 
ĝis ŝi trankviliĝis, sed la kamparano, kiun oni superforte dronigis, 
murmuris: 
-Ĉi tiu virinaĉo per sia babilado altiros al ni malfeliĉon... kaj mi 
diras, ke mi ne amas, kiam la virinoj sin miksas en la aferojn! 
Dume la oficisto, proksimiĝinte al la remisto, demandis mallaŭ- 
te, montrante Ramzeson: 
-Kiu estas ĉi tiu flavbekulo? 
-Sekiĝu via lango! - respondis la remisto. - Ĉu vi ne vidas, ke 
li devas esti granda sinjoro: li bone pagas kaj forte batas. 
-Mi tuj ekkonis - murmuretis la oficisto - ke tio devas esti iu 
granda. Mi pasigis mian junecon en festenoj kun eminentaj sinjoroj. 
-Jes. Kaj la saŭcoj de tiuj festenoj restas ankoraŭ sur viaj vestoj 
- murmuretis sub la nazo la remisto. 
La virino satplorinte daŭrigis: 
-Hodiaŭ venis ĉi tiu skribisto kun siaj homoj kaj diras al mia 
edzo: "Se vi ne havas tritikon, donu al ni du filojn, kaj la nobla Dagon ne nur ne postulos de vi la impostojn, sed eĉ pagos al vi por ĉiu 
infano du draĥmojn. 
-Ve al mi! - kriis la savita kamparano. - Vi pereigos nin ĉiujn 
per via babilado.... Ne aŭskultu ŝin, bona sinjoro! - li sin turnis al 
Ramzes. - Kiel la bovino imagas, ke ŝi forpelos la muŝojn per la 
vosto, same ĉi tiu virino pensas, ke ŝi fortimigos la kolektistojn per 
sia lango... kaj ili ambaŭ ne scias, ke ili estas malsaĝaj. 
-Vi mem estas malsaĝa! - interrompis la virino. - Juna sinjoro, 
vi kiu havas reĝan aspekton. 
-Mi vin prenas kiel atestantojn, ke ĉi tiu virino blasfemas... - 
diris duonvoĉe la skribisto al siaj homoj. 
-Odoranta floro, kies voĉo estas kiel la sono de l' fluto, aŭskultu
min!... - petegis la virino la princon. - Do mia edzo diris al ĉi tiu 
oficisto: "Mi preferus perdi du junajn bovojn, se mi posedus ilin, ol 
doni miajn knabojn, eĉ se oni pagus kvar draĥmojn jare por ĉiu. Ĉar 
se la infano forlasas la hejmon por servi aliloke, neniu vidos lin 
plu." 
-Sufokiĝu mi!... la fiŝoj manĝu mian korpon sur la fundo de Nilo!... - ĝemis la kamparano. - Vi ja, virino, detruos la tutan bienon 
per viaj plendoj... 
La oficisto, vidante, ke li havas la subtenon de la persono plej 
multe interesata, elpaŝis antaŭen kaj komencis ree per nazvoĉo: 
-De l' tempo, kiam la suno leviĝas super la reĝa palaco kaj subiras post la piramidoj, plej eksterordinaraj okazoj estis vidataj en ĉi 
tiu lando. En la tempo de la faraono Semempses apud la piramido 
Koĥom oni rimarkis miraklajn fenomenojn kaj la pesto falis sur 
Egipton. En la tempo de Boetos la tero malfermiĝis apud Bubastis 
kaj englutis multe da homoj... Dum la regado de Neferĥes la akvoj 
de Nilo dek unu tagon estis dolĉaj, kiel la mielo. Tion oni vidis kaj 
multajn aliajn aferojn, pri kiuj mi scias, ĉar mi estas plena de saĝo. 
Sed oni vidis neniam fremdulon, elirintan el akvo kaj malhelpantan kolekti impostojn en la bienoj de lia ekscelenco, la kronprinco. 
-Silentu! - ekkriis Ramzes - kaj iru for. Neniu forprenos viajn 
infanojn - aldonis li al la virino. 
-Facile estas al mi iri for - respondis la kolektisto - ĉar mi havas rapidan ŝipeton kaj kvin remistojn. Sed donu al mi, via ekscelenco, ian signon por mia sinjoro Dagon. 
-Demetu la perukon kaj montru al li la signon sur via kapo - 
diris la princo. - Kaj diru al Dagon, ke mi faros al li similajn signojn 
sur la tuta korpo... 
-Ĉu vi aŭdas la blasfemon?... - murmuretis la skribisto al siaj 
homoj, irante malantaŭen al la bordo, kun profundaj salutoj.
Li eniris en la ŝipeton, kaj kiam liaj helpantoj forpuŝis la ŝipeton 
kaj malproksimiĝis kelkdekon da paŝoj, li komencis krii etendante 
la manon: 
-La krampo premu viajn internaĵojn, ribeluloj, blasfemuloj!... 
Mi veturas rekte al la kronprinco kaj mi rakontos al li, kio fariĝas 
en liaj bienoj... 
Poste li prenis bastonon kaj komencis bati siajn homojn, pro tio 
ke ili ne defendis lin. 
-La samo estas kun vi! - kriis li, minacante Ramzeson. 
La princo saltis en sian ŝipeton kaj furioza, ordonis al la remisto 
persekuti la malhumilan oficiston de la procentegisto. Sed la skribisto en la ŝafa peruko ĵetis sian bastonon kaj komencis mem remi; 
liaj homoj tiel fervore helpis lin, ke ne eble estis kapti ilin. 
-Pli facile strigo kaptos hirundon, ol mi ilin, mia bela sinjoro - 
diris ridante la remisto de Ramzes. - Sed vi estas sendube ne termezuristo, sed oficiro. Vi tuj batas je la kapo! Mi konas tion bone: 
mi mem estis kvin jarojn en la armeo. Mi ĉiam batis je la kapo aŭ 
ventro kaj mi vivis ne plej malbone. Kaj se iu ekbatis min, mi tuj 
komprenis, ke li devas esti iu granda... En nia Egipto (neniam forlasu ĝin la dioj) estas terure malvaste; domo apud domo, urbo apud 
urbo, homo apud homo. 
Se oni volas pli malpli libere sin turni en la amaso, oni devas bati 
je la kapo. 
-Ĉu vi estas edzigita? - demandis la princo. 
-Hm! se mi havas virinon kaj lokon por unu kaj duono da persono, mi estas edzigita, sed en aliaj okazoj mi estas fraŭlo. Mi ja 
estis soldato kaj scias, ke la virino estas bona unu fojon tage, kaj ne 
ĉiam. Ŝi malhelpas. 
-Eble vi akceptus servadon ĉe mi? Kiu scias, eble vi ne bedaŭrus 
tion?
-Kun la permeso de via ekscelenco, mi tuj rimarkis, ke vi povus 
komandi regimenton, malgraŭ via juna vizaĝo. Sed mi fariĝos nenies servisto. Mi estas libera fiŝisto; mia avo estis (mi petas vian 
pardonon) paŝtisto en Malsupra Egipto, nia gento devenas de Hiksos' oj. Estas vero, ke la malsaĝaj egiptaj kamparanoj mokas nin, sed 
tio igas min ridi. Kamparano kaj Hiksos, mi tion diras al via ekscelenco, estas kvazaŭ bovo kaj bovoviro. La kamparano povas iri post 
la plugilo kaj antaŭ la plugilo, sed Hiksos servos neniun sinjoron. 
Eble nur en la armeo de lia sankteco, ĉar tio estas armeo. 
La bonhumora remisto parolis senĉese, sed la princo ne aŭskultis 
lin plu. En lia animo pli kaj pli laŭte sonis tre doloraj demandoj, tute 
novaj. Do ĉi tiuj insuletoj, preter kiuj li veturis, apartenas al liaj bienoj? Stranga afero: li tute ne sciis, kie estas liaj bienoj kaj kian aspekton ili havas. Do en lia nomo Dagon ŝarĝis la kamparanojn per 
novaj impostoj, kaj la stranga movado, kiun li rigardis preterpasante la bordojn, estis kolektado de l' impostoj?... La kamparano, kiun 
oni batis sur la bordo, sendube ne havis rimedojn por pagi. La infanoj, kiuj maldolĉe ploris en la ŝipeto, estis venditaj por tuta jaro 
po unu draĥmo ĉiu. Kaj la virino, kiu eniris en la akvon ĝis la zono 
kaj malbenis, estis ilia patrino. 
-La virinoj estas tre maltrankvilaj - diris al si la princo. - Sara 
estas la plej trankvila el la virinoj, sed aliaj amas multe babili, plori kaj krii... 
Li rememoris la kamparanon, kiu trankviligis la eksplodojn de 
sia edzino. Lin oni dronigadis, kaj li ne koleris, al ŝi oni faris nenion - tamen ŝi kriis kiel freneza. 
-La virinoj estas tre maltrankvilaj!... - ripetis li. - Jes, eĉ mia 
respektinda patrino... Kia diferenco inter mia patro kaj patrino! Lia 
sankteco tute ne volas scii, ke mi forlasis la armeon por knabino, 
sed la reĝinon interesas eĉ tio, ke mi prenis en mian domon Hebreinon... Sara estas la plej trankvila el la virinoj, kiujn mi konas, kontraŭe Tafet babilas, ploras kaj krias kiel kvar... 
Poste la princo rememoris la vortojn de la edzino de l' kamparano, ke jam de unu monato ili ne manĝas grenon, sed la grajnojn 
kaj radikojn de lotuso. Ĝiaj grajnoj estas kiel la papavo, la radikoj 
- ne tre bongustaj... Li ne manĝus tion eĉ tri tagojn intersekvajn. 
Cetere, la pastroj, kiuj okupiĝas per la kuracado, konsilas ŝanĝadi 
la nutraĵon. Ankoraŭ en la lernejo oni diris al li, ke oni devas manĝi 
alterne viandon kaj fiŝojn, daktilojn kaj tritikon, figojn kaj hordeon. 
Sed dum tuta monato sin nutri per la grajnoj de lotuso!... Nu, kaj 
la ĉevalo, bovino?... La ĉevalo kaj bovino amas la fojnon, kaj la hordeajn buletojn oni devas superforte puŝi en ilian gorĝon. Verŝajne 
ankaŭ la kamparanoj preferas sin nutri per la lotusaj grajnoj, kaj 
manĝas sen apetito la platajn kukojn tritikajn kaj hordeajn, fiŝojn 
kaj viandon. Cetere, la plej piaj pastroj, miraklofarantoj, tuŝas neniam viandon aŭ fiŝojn. Kredeble la riĉuloj kaj reĝaj filoj bezonas 
viandon, kiel la leonoj kaj agloj, kaj la kamparanoj - herbon, kiel 
la bovo. 
Sole... ĉi tiu dronigado pro la impostoj. Sed ĉu sin banante kun 
la kolegoj li ne subakvigis ilin, kaj eĉ mem ne subakviĝis?... Kiaj ridoj estis tiam. La subakvigado, ludo. Koncerne la bastonadon, kiom 
da fojoj oni batis lin en la lernejo?... Tio doloras, sed, ŝajnas, ne ĉiujn estaĵojn. Batata hundo bojas kaj mordas; batata bovo eĉ ne turnas sin. Same la bastonado estas doloro por granda sinjoro, sed 
kamparano krias nur, por satkrii ĉe la bona okazo. Eĉ ne ĉiuj krias, 
la soldatoj kaj oficiroj kantas sub la bastonoj. 
Ĉi tiuj saĝaj konsideroj ne povis tamen sufoki malgrandan, sed 
turmentantan maltrankvilon en la koro de l' kronprinco: lia luanto Dagon ŝarĝis liajn kamparanojn per maljusta imposto, kiun ili ne 
povis pagi!
En ĉi tiu momento okupis lin ne la kamparanoj, sed la patrino. 
Lia patrino sendube estas informita pri la mastrumado de la Fenicianoj. Kion ŝi diros pri tio al la filo? Kiel ŝi rigardos lin? Kiel sarkasme ŝi ridetos!... Kaj ŝi ne estus virino, se ŝi ne dirus al li: 
-Mi ja diris al vi, Ramzes, ke la Fenicianoj ruinigos viajn bienojn. 
-Se la perfidaj pastroj - pensis la kronprinco - oferus al mi hodiaŭ dudek talentojn, morgaŭ mi forpelus Dagonon, miaj kamparanoj ne ricevadus bastonadon kaj ne estus dronigataj, kaj mia patrino ne ridus min... La dekono, la centono da riĉaĵoj, kiuj kuŝas en 
niaj temploj kaj en kiuj sin paŝtas la avidaj okuloj de la razitaj kapoj, por longaj jaroj farus min homo sendependa de Fenicianoj... 
En ĉi tiu momento stranga ideo trapasis kiel fulmo la animon de 
Ramzes, ke inter la kamparanoj kaj pastroj ekzistas ia profunda 
antagonismo. 
-Pro la kulpo de Herhor - pensis li - sin pendigis la kamparano sur la limo de l' dezerto... Por liveri ĉion necesan al la pastroj 
kaj temploj malfacile laboras du milionoj da Egiptanoj... Se la riĉaĵoj 
de l' pastroj apartenus al la faraono, mi ne bezonus pruntepreni 
dekkvin talentojn kaj miaj kamparanoj ne estus tiel terure premegataj... Jen kie estas la fonto de la malfeliĉoj de Egipto kaj de la malforteco de ĝiaj reĝoj!... 
La kronprinco komprenis, ke oni agas maljuste kontraŭ la kamparanoj, malgrandiĝis do lia doloro, kiam li malkovris, ke la kaŭzo 
de la malbono estas la pastroj. Li tute ne konsideris, ke lia juĝo povas esti erara kaj maljusta. 
Cetere li ne juĝis, sed indignis. Sed la kolero de l' homo neniam 
sin turnas kontraŭ lin mem; tiel, malsata pantero ne manĝas la propran korpon, sed svingante la voston kaj alpremante la orelojn ser- 
ĉas ĉirkaŭ si la atakoton.
XIII 
La ekskursoj de la kronprinco, entreprenitaj por trovi la pastron, 
kiu savis Saran kaj donis al li juran konsilon, havis neatenditan 
rezultaton. 
La pastro ne estis trovita, sed inter la egiptaj kamparanoj komencis rondiri legendoj pri Ramzes. 
Homo veturis vespere de vilaĝo al vilaĝo en malgranda ŝipeto kaj 
rakontis al la kamparanoj, ke la kronprinco liberigis la homojn, kiujn minacis minlaboro, kiel puno pro la atako kontraŭ lian domon. 
Krom tio li batis la oficiston, kiu volis superforte preni de ili maljustan imposton. La fremdulo aldonis fine, ke Ramzes estas speciale 
protektata de la dio de la okcidenta dezerto, Amon, kiu estas lia 
patro. 
La simpluloj avide aŭskultis la rakontojn, unue ĉar ili estis tute 
konformaj al la faktoj, due ĉar la rakontanto mem havis aspekton 
de spirito: li venadis oni ne scias de kie kaj malaperadis. 
La princo Ramzes tute ne parolis pri siaj kamparanoj kun Dagon, 
eĉ ne alvokis lin. Li sentus honton en la ĉeesto de la Feniciano, de 
kiu li prenis monon kaj de kiu li ankoraŭ multfoje eble postulos ĝin. 
Sed kelke da tagoj post la aventuro kun la skribisto de Dagon, la 
bankiero mem vizitis la princon, tenante ion kovritan en la mano. 
Enirinte en la ĉambron de l' kronprinco, li ekgenuis, malligis la 
blankan tukon kaj prenis el ĝi belegan oran pokalon. Ĉi estis inkrustita per diverskoloraj ŝtonoj kaj kovrita per plata skulptaĵo, kiu
prezentis sur la piedo de l' pokalo kolektadon kaj premegadon de 
l' vinberoj, kaj sur la pokalo mem festenon. 
-Akceptu ĉi tiun pokalon, alta sinjoro, de via sklavo - diris la 
bankiero - kaj uzu ĝin cent... mil... jarojn ĝis la fino de la jarcentoj. 
Sed la princo komprenis, kion celis la Feniciano. Ne tuŝante do 
la oran donacon, li diris kun severa mieno: 
-Ĉu vi vidas, Dagon, la purpurajn rebrilojn en la interno de la 
pokalo? 
-Vere - respondis la bankiero - kiel mi povus ne vidi ĉi tiun 
purpuron, kiu pruvas, ke la pokalo estas el plej pura oro. 
-Kaj mi diros al vi, ke tio estas la sango de l' infanoj, kiujn oni 
forprenis de l' gepatroj - respondis kolere la kronprinco. 
Li sin deturnis kaj foriris en pli malproksimajn ĉambrojn. 
-Ho Astoret! - ĝemis la Feniciano. 
Liaj lipoj bluiĝis, kaj liaj manoj komencis tremi tiel forte, ke li 
apenaŭ povis envolvi la pokalon en la blankan tukon. 
Post kelke da tagoj Dagon venis kun sia pokalo en la bienon de 
Sara. Li havis vestojn, broditajn per oro, en la densa barbo li havis 
vitran globeton, el kiu fluis parfumoj, kaj sur la kapo li fiksis du 
plumojn. 
-Bela Sara - komencis li - verŝu Jehovo sur vian familion tiom 
da benoj, kiom da akvo fluas en Nilo. Ni Fenicianoj kaj vi, Hebreoj, estas ja najbaroj kaj fratoj. Kaj mi brulas de tia amo al vi, ke se 
vi ne apartenus al nia plej nobla sinjoro, mi oferus por vin havi al 
Gedeono (li fartu bone!) dek talentojn kaj mi prenus vin kiel leĝan 
edzinon. Tiel pasia mi estas!... 
-Dio gardu min - respondis Sara - ke mi bezonu havi alian 
sinjoron, ol la mia. Sed kiel, bona Dagon, venis al vi la deziro viziti 
hodiaŭ la servistinon de l' sinjoro?
-Mi diros al vi la veron kvazaŭ vi estus Tamara mia edzino, kiu 
kvankam ŝi estas filino de Sidono kaj alportis al mi grandan doton, 
estas jam maljuna kaj ne indas demeti al vi la sandalojn. 
-En la mielo, kiu fluas el via buŝo estas multe da absinto - interrompis Sara. 
-La mie1o - diris Dagon sidiĝante - estu por vi, kaj la absinto venenu mian koron. Nia sinjoro, la princo Ramzes (li vivu eterne!) havas leonan buŝon kaj vulturan ruzecon. Li bonvolis ludoni al 
mi siajn bienojn, kaj tio plenigis mian stomakon per ĝojo; sed li ne 
konfidas al mi, tiel ke de ĉagreno mi ne dormas tutajn noktojn kaj 
nur ĝemas kaj per larmoj surverŝas mian liton, en kiu, se vi, Sara, 
kuŝus kun mi anstataŭ Tamara, kiu ne povas plu veki dezirojn en 
mi... 
-Ne pri tio vi volis paroli - interrompis Sara ruĝiĝinte. 
-Mi ne scias plu, kion mi volas diri de l' tempo, kiam mi ekvidis vin kaj de l' tago, kiam nia sinjoro, sekrete observante miajn 
agojn en la bieno, batis per bastono kaj forprenis la sanon de mia 
skribisto, kiu kolektis de l' kamparanoj la impostojn. Ĉi tiu imposto ja ne estas por mi, Sara, sed por nia sinjoro... Ne mi ja manĝos 
figojn kaj tritikajn panojn el ĉi tiu bieno, sed vi, Sara, kaj nia sinjoro... Mi ja donis monon al nia sinjoro kaj juvelojn al vi, kial do la 
malnoblaj egiptaj kamparanoj devas malriĉigi nian sinjoron kaj vin, 
Sara?.. Por ke vi komprenu, kiel forte vi boligas mian sangon, kaj 
por ke vi eksciu, ke mi volas havi nenion el tiuj bienoj, sed ke mi 
donas al vi ĉion, prenu, Sara, ĉi tiun oran pokalon, inkrustitan per 
ŝtonoj kaj kovritan per skulptaĵoj, kiun admirus la dioj mem... 
Dirante ĉi tion Dagon eltiris el la tuko la pokalon, kiun ne akceptis la princo. 
-Mi eĉ ne volas, Sara - daŭrigis li, - ke vi havu ĉi tiun pokalon en via hejmo kaj donu el ĝi trinki al nia sinjoro. Vi transdonu
ĉi tiun pure oran pokalon al via patro, Gedeono, kiun mi amas, kiel 
fraton. Kaj vi diru, Sara, al via patro sekvantajn vortojn: "Dagon, via 
dunaskito, malfeliĉa luanto de la bienoj de la kronprinco estas ruinigita. Trinku do, patro, el ĉi tiu pokalo, kaj pensu pri via dunaskito 
Dagon kaj petu Jehovon, ke nia sinjoro, la princo Ramzes, ne batu 
liajn skribistojn kaj ne ribeligu la kamparanojn, kiuj jam sen tio ne 
volas pagi. Kaj vi, Sara, sciu, ke se vi allasus min al intimeco kun vi; 
mi donus al vi du talentojn, kaj al via patro unu talenton, kaj mi 
hontus, ke mi donas tiel malmulte, ĉar vi indas la karesojn de la 
faraono mem, kaj de la kronprinco, kaj de lia ekscelenco la ministro Herhor, kaj de la brava Nitager kaj de la plej riĉaj feniciaj bankieroj. Vi estas tiel bongusta, ke kiam mi vidas vin, mi svenas kaj 
kiam mi ne vidas vin, mi fermas la okulojn kaj lekas la fingrojn. Vi 
estas pli dolĉa ol la figoj, pli bonodora ol la rozoj... Mi donus al vi 
kvin talentojn... Prenu la pokalon, Sara.... 
Sara sin deturnis kun mallevitaj okuloj. 
-Mi ne prenos la pokalon - respondis ŝi - ĉar mia sinjoro malpermesis al mi akcepti donacojn de iu ajn. 
Dagon ŝtoniĝis de mirego kaj rigardis ŝin per larĝe malfermitaj 
okuloj. 
-Vi do ne scias, Sara, kiom valoras ĉi tiu pokalo?... Cetere mi 
donas ĝin al via patro, mia frato... 
-Mi ne povas akcepti... - murmuretis Sara. 
-Sensencaĵo!... - ekkriis Dagon. - Vi, Sara, pagos al mi por ĉi 
tiu pokalo alimaniere, dirante nenion al via sinjoro... Virino tiel bela 
kiel vi devas ja posedi oron kaj juvelojn kaj devas havi sian bankieron, kiu liverus al ŝi monon, kiam ŝi ekdeziros, kaj ne nur tiom, 
kiom volos ŝia sinjoro?... 
-Mi ne povas!... - murmuretis Sara, ne kaŝante abomenon al 
Dagon.
La Feniciano tuj ŝanĝis la tonon kaj diris ridante: 
-Tre bone, Sara!... Mi nur volis konvinkiĝi, ĉu vi estas fidela al 
nia sinjoro. Kaj mi vidas, ke vi estas fidela, kvankam malsaĝaj homoj babilas... 
-Kion?... eksplodis Sara, sin ĵetante al Dagon kun kunpremitaj 
pugnoj. 
-Ha, ha! - ridis la Feniciano. - Kia domaĝo, ke tion ne aŭdis 
kaj ne vidis nia sinjoro... Sed mi iam rakontos al li, kiam li estos favora al mi, ke vi ne nur estas fidela al li kiel hundo, sed eĉ ne volis 
akcepti oran pokalon, ĉar li malpermesis al vi akcepti donacojn... 
kaj tiu pokalo, kredu, Sara, al mi, sukcese tentis pli ol unu virinon... 
kaj ne malgrandan virinon... 
Dagon restis ankoraŭ kelke da minutoj, admirante la virton kaj 
obeemon de Sara, fine li tre amike adiaŭis ŝin, eniris en sian ŝipeton kun tendo kaj forveturis Memfison. Kaj kiam la domo de Sara 
malaperis post la arboj, Dagon leviĝis kaj etendinte supren la manojn komencis krii: 
-Ho Baal, Sidon, ho Astoret!... venĝu al la malbenita filino de 
Judo mian ofendon... Pereu ŝia perfida beleco, kiel guto da pluvo en 
la dezerto!... Manĝu ŝian korpon la malsanoj, kaj la frenezo ekposedu ŝian animon!... Elpelu ŝin la sinjoro el la domo, kiel favan porkon!... Kaj kiel hodiaŭ ŝi forpuŝis mian pokalon, tiel venu tempo, en 
kiu oni forpuŝos ŝian sekan manon, kiam ŝi soifanta almozpetos 
glason da ŝlima akvo... 
Poste li kraĉis kaj murmuris nekompreneblajn, sed tiel terurajn 
vortojn, ke dum unu momento nigra nubo kovris la sunon kaj la 
akvo apud la ŝipeto komencis malklariĝi kaj ŝveli en grandajn ondojn. Kiam li finis, ree ekbrilis la suno, sed la rivero ankoraŭ furioze ondis, kvazaŭ movata de nova alfluo.
La remistoj de Dagon ektimis kaj ĉesis kanti; sed apartigitaj de 
sia sinjoro per la tendo, ili ne vidis liajn procedojn. 
De tiu tago la Feniciano ne montris sin plu ĉe la kronprinco. Sed 
kiam foje la kronprinco venis en sian domon, li trovis en sia dormo- 
ĉambro belan deksesjaran fenician dancistinon, kies tuta kostumo 
konsistis el ora ringo sur la kapo kaj el tuko delikata, kiel aranea 
punto, sur la ŝultroj. 
-Kiu vi estas? - demandis la princo. 
-Mi estas pastrino kaj via servantino; sendis min Dagon, por ke 
mi forpelu vian koleron kontraŭ li. 
-Kiel vi povas tion fari? 
-Jen tiel... sidiĝu ĉi tie - diris ŝi sidigante lin sur la apogseĝo - 
mi stariĝos sur la fingroj por fariĝi pli alta ol via kolero kaj per ĉi tiu 
tuko, kiu estas sanktigita, mi forpelos malproksimen de vi la malbonajn spiritojn... For, for - murmuretis ŝi, dancante ĉirkaŭ Ramzes. - Forprenu miaj manoj de viaj haroj la malgajecon... miaj kisoj redonu serenan rigardon al viaj okuloj... la batado de mia koro 
plenigu per muziko viajn orelojn, sinjoro de Egipto... For, for!... Li 
ne estas via, sed mia. La amo bezonas tian silenton, ke en ĝia ĉeesto 
eĉ la kolero devas kunpremi la lipojn. 
Dancante ŝi ludis kun la haroj de Ramzes, ĉirkaŭprenis lian kolon, kisis liajn okulojn. Fine laca ŝi sidiĝis ĉe la piedoj de l' princo 
kaj apoginte la kapon sur liaj genuoj, ŝi fikse lin rigardis, spiregante 
per la duone malfermita buŝo. 
-Vi ne koleras plu kontraŭ via servisto Dagon?... - murmuretis ŝi, karesante la vizaĝon de l' princo. 
Ramzes volis kisi ŝin je la buŝo, sed ŝi salte leviĝis de liaj genuoj 
kaj forkuris kriante: 
-Ho ne, malpermesite estas... 
-Kial?
-Mi estas virgulino kaj pastrino de la granda Astarte... Vi devus 
tre ami kaj honori mian protektantinon, antaŭ kiam estus permesite al vi min kisi. 
-Kaj al vi estas permesite?... 
-Al mi ĉio estas permesita, ĉar mi estas pastrino kaj mi ĵuris resti virga. 
-Por kio do vi venis? 
-Dispeli vian koleron. Mi tion faris kaj mi foriras. Fartu bone kaj 
ĉiam restu bona!... - diris ŝi kun penetranta rigardo. 
-Kie vi loĝas?... Kiel oni nomas vin?... - demandis la princo. 
-Mia nomo estas Kareso, kaj mi loĝas... por kio tion diri. Ne baldaŭ ankoraŭ vi venos al mi. 
Ŝi adiaŭis lin per la mano kaj malaperis; la princo duone sveninta ne forlasis la seĝon. Kiam post momento li elrigardis tra la fenestro, li ekvidis riĉan portilon, kiun kvar Nubianoj rapide portis al 
Nilo. 
Ramzes ne bedaŭris, ke ŝi foriris: ŝi mirigis lin, sed ne ravis. 
-Sara estas pli kvieta ol ŝi - pensis li - kaj pli bela. Cetere... ŝajnas al mi, ke ĉi tiu Fenicianino devas esti malvarma, kaj ŝiaj karesoj lernitaj. 
Sed de tiu ĉi momento la princo ĉesis koleri kontraŭ Dagon, tiom 
pli, ke kiam li foje estis ĉe Sara, venis al li liaj kamparanoj kaj dankante pro la protekto, anoncis ke la Feniciano ne devigas ilin pagi 
novajn impostojn. 
Tiel estis apud Memfiso. Kontraŭe en aliaj bienoj la luanto de l' 
princo kompensis siajn perdojn.
XIV 
En la monato Ĥoiak, de la mezo de septembro ĝis la mezo de 
oktobro, la akvoj de Nilo kreskis plej alten kaj komenciĝis malgranda malleviĝo En la ĝardenoj oni kolektis la tamarindajn fruktojn, daktilojn kaj olivojn, kaj la arboj ekfloris duan fojon. 
En ĉi tiu tempo lia sankteco Ramzes XII forlasis sian sunan palacon apud Memfiso. Kun granda sekvantaro en kelkdeko da ŝipoj 
riĉe ornamitaj li veturis Tebojn danki la tieajn diojn pro la bona 
leviĝo de Nilo kaj samtempe fari oferojn en la tomboj de siaj eterne vivantaj antaŭuloj... 
La granda monarĥo tre favore adiaŭis sian filon kaj heredonton, 
sed la administradon de la ŝtataj aferoj dum sia foresto li konfidis 
al Herhor. 
La princo Ramzes tiel forte estis impresita de ĉi tiu manko de l' 
konfido de la monarĥo, ke dum tri tagoj li ne eliris el sia domo, 
manĝis nenion kaj nur ploris. Poste li ĉesis sin razi kaj transloĝiĝis 
en la bienon de Sara, por eviti renkonton kun Herhor kaj kolerigi 
la patrinon, kiu laŭ lia opinio estis la kaŭzo de liaj malfeliĉoj. 
Tuj en la sekvinta tago en ĉi tiu rifuĝejo vizitis lin Tutmozis, tirante post si du ŝipojn kun muzikistoj kaj dancistinoj kaj trian plenan de manĝaĵo, floroj kaj vino. Sed la princo ordonis al la muzikistoj kaj dancistinoj veturi for, kaj kondukante la adjutanton en la 
ĝardenon, diris: 
-Kredeble mia patrino (ŝi vivu eterne!) sendis vin ĉi tien por for- 
ŝiri min de la Hebreino?... Diru do al ŝia reĝa moŝto, ke se Herhor
fariĝus ne nur la vic-reĝo, sed eĉ filo de mia patro, mi faros, kio 
plaĉos al mi... Mi komprenas tion... Hodiaŭ ili volus forpreni de mi 
Saran, kaj morgaŭ.... Mi pruvos al ili, ke mi rezignos nenion. 
La princo estis incitita: Tutmozis levis la ŝultrojn, fine li respondis: 
-Kiel la vento forportas la birdon en la dezerton, tiel la kolero 
elĵetas la homon sur la bordojn de la maljusteco. Ĉu vi povas miri, 
ke la pastroj ne ĝojas, ke la kronprinco ligis sian vivon kun virino 
de alia kredo? Estas vero, ke Sara ne plaĉas al ili, tiom pli, ke vi 
posedas ŝin solan; se vi havus kelke da diversaj virinoj, kiel ĉiuj junaj nobeluloj, oni tute ne atentus la Hebreinon. Sed kion malbonan 
ili faris al ŝi?... Nenion. Kontraŭe, iu pastro defendis ŝin kontraŭ 
furiozaj atakantoj, kiujn vi bonvolis liberigi el la malliberejo. 
-Kaj mia patrino... - interrompis la kronprinco. 
Tutmozis komencis ridi. 
-Via respektinda patrino - daŭrigis li - amas vin, kiel siajn 
proprajn okulojn kaj sian propran koron. Sendube ankaŭ al ŝi ne 
plaĉas Sara, sed ĉu vi scias, kion ŝi foje diris al mi?... Ke mi ŝtelu de 
vi Saran!... Vi vidas, kiel ŝi ŝercis. Mi respondis ankaŭ per ŝerco: 
"Ramzes donacis al mi aron da ĉashundoj kaj du siriajn ĉevalojn, 
kiam ili tedis lin; do eble iam li transdonos al mi ankaŭ sian amatinon, kiun mi kredeble devos akcepti kun aldono. 
-Eĉ ne sonĝu pri tio. Al neniu mi hodiaŭ donus Saran, ĝuste tial, 
ke pro ŝi mia patro ne nomis min vic-reĝo. 
Tutmozis balancis la kapon. 
-Vi tute eraras, vi tiel eraras, ke tio timigas min. Ĉu efektive vi 
ne komprenas la kaŭzojn de la malfavoro, kiujn konas ĉiu klera 
homo en Egipto?... 
-Mi scias nenion.... 
-Tiom pli malbone - diris embarasite Tutmozis. - Vi do ne scias, ke de l' tempo de la manovroj, la soldatoj, precipe grekaj, en ĉiuj 
drinkejoj trinkas por via sano... 
-Por tio ja ili ricevis la monon. 
-Jes, sed ne por krii per laŭta voĉo, ke kiam vi ekregos post lia 
sankteco (li vivu eterne!), vi komencos grandan militon, post kiu 
grandaj ŝanĝoj fariĝos en Egipto... Kiaj ŝanĝoj?... Kaj kiu, dum vivas la faraono, kuraĝas paroli pri la planoj de lia heredonto? 
Nun la princo malgajiĝis. 
-Jen unu afero, sed mi diros al vi ankoraŭ pri alia - daŭrigis 
Tutmozis, - ĉar la malbono, kiel hieno, neniam iras unuope. Ĉu vi 
scias, ke inter la kamparanoj oni kantas vin, kiel vi liberigis el la 
malliberejo la atakintojn, kaj kio estas pli malbona, ankaŭ tie oni 
parolas, ke kiam vi ekregos post lia sankteco, oni neniigos ĉiujn 
impostojn. Mi devas tuj aldoni, ke ĉiufoje kiam oni komencis babili 
inter la kamparanoj pri la maljusteco aŭ pri la impostoj, ĉiam eksplodis ribeloj. Aŭ ekstera malamiko sin ĵetis sur la malfortigitan 
ŝtaton, aŭ Egipto dividiĝis en tiom da partoj, kiom da nomarĥoj 
estis... Cetere juĝu vi mem: ĉu estas konvene, ke en Egipto oni ripetas iun ajn nomon pli ofte, ol la nomon de l' faraono?... kaj ke iu 
sin lokas inter la popolo kaj nia sinjoro?... Se vi permesus, mi rakontus al vi, kion pri tio opinias la - pastroj... 
-Parolu, mi petas vin... 
-Tre saĝa pastro, kiu de la supro de la templo de Amon observas la tielajn movojn, elpensis sekvantan apologon: 
La faraono estas la suno, la kronprinco la luno. Kiam la lumantan dion sekvas de malproksime la luno, ni havas la helecon tage kaj 
la helecon nokte. Kiam la luno volas esti proksime de la suno, tiam 
ĝi mem malaperas kaj la noktoj estas mallumaj. Sed se okazas, ke 
la luno stariĝas antaŭ la suno, tiam fariĝas mallumiĝo kaj granda 
paniko en la mondo.
-Kaj ĉiuj ĉi babiladoj - interrompis, Ramzes - atingas la orelojn de lia sankteco?... Ve al mia kapo!... Estus pli bone, se mi neniam estus reĝa filo!... 
-La faraono, kiel tera dio, scias pri ĉio; sed li estas tro potenca 
por atenti la kriojn de ebriaj soldatoj, aŭ murmurojn de kamparanoj. Li komprenas, ke ĉiu Egiptano estas preta doni por li sian vivon kaj vi antaŭ ĉiuj. 
-Veron vi diris!... - respondis la ĉagrenita princo. - Tamen en 
ĉio ĉi mi vidas novan malnoblecon kaj malsincerecon de l' pastroj 
- aldonis li viviĝante. - Do mi, mi kovras la majeston de nia sinjoro, ĉar mi liberigas el la malliberejo la senkulpajn kaj malpermesas al mia bienluanto turmenti la kamparanojn per maljustaj impostoj?... Sed kiam lia ekscelenco Herhor komandas la armeon, nomas ĝiajn estrojn, faras traktatojn kun fremdaj princoj, kaj al mia 
patro ordonas pasigi la tempon en preĝoj... 
Tutmozis kovris la orelojn kaj piedfrapante ekkriis: 
-Silentu jam, silentu!... ĉiu via vorto estas blasfemo... La ŝtaton 
regas nur lia sankteco, kaj ĉio, kio ajn fariĝas sur la tero, devenas de 
lia volo. Herhor estas nur servisto de l' faraono kaj faras tion, kion 
ordonas la sinjoro... Iam vi mem konvinkiĝos... Ne estu malbone 
komprenitaj miaj vortoj!... 
La princo tiel malgajiĝis, ke Tutmozis interrompis la diskuton kaj 
plej rapide adiaŭis la amikon. Kiam li sidiĝis en la ŝipeto, ornamita 
de baldakeno kaj kurtenoj, li profunde ekspiris kaj eltrinkinte grandan pokalon da vino, komencis mediti: 
"Brr!... Mi dankas la diojn, ke ili ne donis al mi tian karakteron, 
kian posedas Ramzes. Li estas la plej malfeliĉa en la plej feliĉaj kondiĉoj... Li povus havi la plej belajn virinojn el Memfiso, kaj li sin ligis 
kun unu por turmenti la patrinon! Dume, li turmentas ne la patrinon, sed ĉiujn ĉi ĉastajn virgulinojn kaj fidelajn edzinojn, kiuj seki-
ĝas de melankolio, ke la kronprinco, tiel bela knabo, ne forprenas 
de ili la virtecon aŭ ne devigas ilin al la malfideleco. Li povus ne nur 
trinki plej bonan vinon, sed eĉ sin bani en ĝi, kaj li preferas la mizeran soldatan bieron kaj sekan platan kukon, frotitan per ajlo. De 
kie ĉi tiuj kamparanaj gustoj? Mi ne komprenas. Oni povas supozi 
ke la respektinda sinjorino Nikotris en la plej danĝera tempo tro 
multe rigardis manĝantajn laboristojn?... 
"Li ankaŭ povus nenion fari de la tagiĝo ĝis la nokto. Se li volus, 
eĉ nutrus lin la plej eminentaj sinjoroj, iliaj edzinoj, fratinoj kaj filinoj. Sed li ne nur mem etendas la manon por preni la manĝaĵon, 
sed, eĉ kvazaŭ por ĉagreni la noblan junularon, li mem lavas sin, 
mem sin vestas, kaj lia frizisto tutajn tagojn kaptas per laĉoj birdojn 
kaj ne aplikas sian talenton. 
"Ho Ramzes, Ramzes!... - sopiris la elegantulo. - Ĉu la modo 
povas flori, kiam ni havas tian princon... Jam de unu jaro ni portas 
samajn antaŭtukojn kaj la perukoj ne malaperas nur dank' al la 
kortegaj altranguloj, ĉar Ramzes tute ne volas porti perukojn. Ĉu tio 
ne estas granda humiligo por la nobelularo? 
"Kaj ĉion ĉi... brr... faras la malbenita politiko... Oh, kiel feliĉa mi 
estas, ke mi ne bezonas diveni, kion oni pensas en Tiro aŭ Ninivo, 
zorgi pri la salajro por la soldatoj, kalkuli ĉu la loĝantaro de Egipto kreskas aŭ malgrandiĝas kaj kiajn impostojn oni povas kolekti. 
Terura afero estas diri al si mem: mia kamparano ne pagas tiom, 
kiom mi bezonas kaj elspezas, sed kiom permesas la leviĝo de Nilo. 
La patro Nilo ne demandas ja miajn kreditorojn: kiom mi ŝuldas al 
ili?" 
Tiel pensis la eleganta Tutmozis kaj per ora vino fortigis la ĉagrenitan animon. Kaj antaŭ kiam la ŝipeto atingis Memfison, faligis lin 
tiel forta dormo, ke la sklavoj devis sur la brakoj transporti sian sinjoron ĝis la portilo.
Post la foriro de Tutmozis, kiu similis forkuron, la kronprinco 
profunde ekmeditis, eĉ eksentis timon. 
La princo estis skeptikulo, kiel edukito de la plej altaj pastraj lernejoj kaj membro de la plej alta aristokrataro. Li sciis, ke dum unuj 
pastroj per longedaŭraj fastoj kaj sobreco sin preparas al elvokado 
de l' spiritoj, aliaj nomas la spiritojn halucinacio aŭ trompo. Li vidis multfoje, ke la sankta bovo Apis, antaŭ kiu la tuta Egipto falis 
teren, ricevis ofte fortajn batojn de plej malaltaj pastroj, kiuj donis 
al li nutraĵon kaj submetis bovinojn. Fine, li komprenis, ke lia patro, Ramzes XII, kiu por la popolaĉo estas eterne vivanta dio kaj 
ĉiopova sinjoro de l' mondo, estas en la realeco sama homo kiel la 
aliaj, nur iom pli malsanema ol aliaj maljunuloj kaj kies povon tre 
limigis la pastroj. 
Ĉion ĉi la princo vidis kaj multajn aferojn li mokis en sia animo, 
eĉ publike. Sed lia tuta libertinismo falis antaŭ la vereco de l' fakto, ke ne estas permesite al iu ajn ridi la titolojn de l' faraono!... 
Ramzes konis la historion de sia lando kaj memoris, ke en Egipto 
oni multon pardonis al la grandaj. Granda sinjoro povis detrui kanalon, mortigi sekrete homon, ridi en silento la diojn, akcepti donacojn de l' fremdlandaj ambasadoroj... Sed du pekoj estis nepardoneblaj: la perfido de la pastraj misteroj kaj la perfido de l' faraono. 
Homo, kiu faris tion, malaperadis, iafoje post unu jaro, el la mezo 
de siaj servistoj kaj amikoj. Sed kie li estis kaj kio okazis al li, oni ne 
kuraĝis demandi. 
Do Ramzes sentis, ke li estas sur sama krutaĵo, de l' tempo kiam 
la soldatoj kaj kamparanoj komencis ripeti lian nomon kaj diskuti 
pri iaj liaj planoj: pri ŝanĝoj en la ŝtato kaj pri estontaj militoj. Pensante pri tio, la princo sentis impreson, ke la sennoma amaso de 
mizeruloj kaj ribeluloj superforte puŝas lin, la kronprincon sur la
supron de la plej alta obelisko, de kie oni povas nur fali kaj dispeciĝi. 
Poste, kiam post longa vivo de l' patro li fariĝos faraono, li havos rajton kaj rimedojn plenumi tiajn agojn, pri kiuj neniu en Egipto povus pensi sen teruro. Sed hodiaŭ li vere devas sin gardi, ke oni 
ne proklamu lin perfidulo kaj ribelulo kontraŭ la fundamentaj leĝoj 
de la ŝtato. 
En Egipto estis unu sola videbla estro: la faraono. Li regis, li volis, li pensis por ĉiuj, kaj ve al tiu, kiu kuraĝus laŭte dubi pri la ĉiopoveco de l' faraono, aŭ paroli Pri iaj siaj planoj, aŭ pri ŝanĝoj entute. 
La planoj estis farataj en unu sola loko: en la ĉambrego, kie la 
faraono aŭskultis la opiniojn de la membroj de la privata konsilantaro kaj esprimis al ili sian propran opinion. Ĉiuj ŝanĝoj povis eliri 
nur de tie. Tie brulis la sola videbla lampo de la ŝtata saĝo kaj ĝia 
brilo lumigis la tutan Egipton. Sed ankaŭ pri tio pli sendanĝere estis 
silenti. 
Ĉiuj ĉi rimarkoj kun rapideco de l' vento traflugis la animon de 
l' kronprinco, kiam li sidis sur ŝtona benko en la ĝardeno de Sara, 
sub kaŝtanarbo, kaj rigardis la ĉirkaŭantan lin pejzaĝon. 
La akvo de Nilo jam iom malleviĝis kaj komencis fariĝi klara, kiel 
kristalo. Sed la tuta lando havis ankoraŭ aspekton de l' mara golfo, 
semita per multenombraj insuloj, sur kiuj estis videblaj konstruaĵoj, 
ĝardenoj legomaj kaj fruktaj, kaj tie ĉi kaj tie aretoj da grandaj arboj, servantaj kiel ornamo. 
Ĉirkaŭ ĉiuj ĉi insuloj krakis la gruoj kun siteloj, per kiuj homoj 
nudaj, brunkoloraj, en malpuraj kufoj kaj zonoj ĉerpis la akvon el 
Nilo kaj verŝis ĝin, unu post alia, en pli kaj pli alte kuŝantajn putojn. 
Precipe unu sceno fiksiĝis en la memoro de Ramzes: Sur la deklivo de monteto laboris tri gruoj: unu verŝis akvon el la rivero en
la plej malaltan puton, la dua ĉerpis el ĝi kaj levis la akvon kelke da 
ulnoj pli alten; la tria el la meza puto transverŝis la akvon en la plej 
altan puton, sur la supro de la monteto. Tie kelke da homoj, ankaŭ 
nudaj, ĉerpis la akvon per kruĉoj kaj surverŝis bedojn de legomoj 
aŭ per ŝprucigiloj malsekigis la arbojn. 
La movoj de la gruoj supren kaj malsupren, la klinado de l' siteloj, la ŝprucado de l' akvo estis tiel ritmaj, ke homoj, kiuj plenumis 
ilin, ŝajnis aŭtomatoj. Neniu el ili alparolis sian najbaron, ŝanĝis 
lokon aŭ sin turnis; ĉiu nur sin klinis kaj rektiĝis, ĉiam same de la 
mateno ĝis la vespero, de unu monato ĝis alia, kaj kredeble de la 
juneco ĝis la morto. 
-Kaj tiaj kreaĵoj - pensis la princo, rigardante la laboron de la 
terkulturistoj - tiaj kreaĵoj volas min fari plenumanto de iliaj ĥimeroj!... Kiajn ŝanĝojn en la ŝtato ili povas postuli? Nenion alian ol 
tion, ke la homo ĉerpanta el la plej malalta puto transiru al la pli 
alta aŭ anstataŭ surverŝi la bedojn per sitelo, li surverŝu la arbojn 
per ŝprucigilo. 
La kolero ekregis lin kaj sento de l' humileco ĉe la penso, ke li, 
la kronprinco, dank' al la fabeloj de tiaj kreaĵoj, kiuj la tutan vivon 
balanciĝas antaŭ putoj kun malpura akvo, ne fariĝis la vic-reĝo de 
la faraono! 
En la sama momento li ekaŭdis mallaŭtan murmuron inter la 
arboj, kaj delikataj manoj sin apogis sur liaj ŝultroj. 
-Kio do, Sara? - demandis la princo, ne turnante la kapon. 
-Vi estas malĝoja, mia sinjoro? - respondis ŝi. - Ne tiel ĝojis 
Moiso, ekvidinte la promesitan teron, kiel mi, kiam vi diris, ke vi 
transloĝiĝas ĉi tien por resti kun mi. Sed jam unu tagon ni estas 
kune, kaj mi ne vidis ankoraŭ vian rideton. Vi eĉ ne parolas al mi, 
sed paŝas malgaja, kaj nokte vi ne karesas min, sed sopiras. 
-Mi havas ĉagrenon.
-Diru ĝin al mi. Ĉagreno estas kiel trezoro, ricevita por gardado. Dum ni solaj gardas ĝin, eĉ la dormo forkuras de ni kaj nur tiam 
ni trankviliĝas, kiam ni trovas duan gardiston. 
Ramzes ĉirkaŭprenis ŝin kaj sidiĝis apud ŝi sur la benko. 
-Kiam la kamparano - diris li kun rideto - ne sukcesos ĝustatempe antaŭ la leviĝo de Nilo kolekti la rikoltojn, la edzino helpas lin. Ŝi ankaŭ helpas lin melki la bovinojn, portas al li manĝaĵon, 
kiam li forestas, lavas lin, kiam li revenas de la laboro. Tiel aperis la 
kredo, ke la virino povas malgrandigi la embarasojn de l' viro. 
-Vi tion ne kredas, sinjoro?... 
-La ĉagrenojn de princo - respondis Ramzes - ne forigos virino, eĉ tiel saĝa kaj potenca, kiel mia patrino. 
-Pro Dio! Kiaj ili estas, diru al mi?... - insistis Sara, karese sin 
premante al la ŝultro de l' kronprinco. - Laŭ niaj legendoj, Adamo 
forlasis la paradizon por Eva, kaj li ja estis la plej granda reĝo de la 
plej bela regno... 
La princo ekmeditis, post momento li komencis: 
-Ankaŭ niaj saĝuloj instruas, ke pli ol unu viro forlasis altan 
rangon por virino. Sed oni ne diras, ke iu viro akiris ion grandan per 
virino; eble nur ia militestro, al kiu faraono donis sian filinon kun 
granda doto kaj alta ofico. 
Sed helpi iun atingi pli altan postenon aŭ eĉ nur eliri el embaraso, - tion la virino ne povas. 
-Ĉar eble ŝi ne amas, kiel mi amas vin, sinjoro... - murmuretis Sara. 
-Mi scias, ke vi amas min senlime... Neniam vi postulis de mi 
donacojn, neniam vi protektis tiajn, kiuj ne ŝanceliĝas serĉi karieron eĉ sub la litoj de princaj amatinoj. Vi estas pli dolĉa, ol ŝafido 
kaj silentema kiel la nokto apud Nilo. Viaj kisoj estas kiel la parfumoj el la lando Punt, via ĉirkaŭpreno estas dolĉa kiel la dormo de
laca homo. Mi ne havas mezurilon por via beleco, nek vortojn por 
viaj kvalitoj. Vi estas mirindaĵo inter la virinoj, kies buŝo estas plena de maltrankvilo, kaj kies amo kostas kare. Sed malgraŭ tuta via 
perfekteco, kiel vi povas helpi miajn embarasojn? Ĉu vi faros, ke lia 
sankteco proklamu grandan militon kontraŭ la oriento kaj nomos 
min militestro? Ĉu vi donos al mi almenaŭ la Memfisan korpuson, 
pri kiu mi petis, aŭ faros min vic-reĝo de Malsupra Egipto? Kaj ĉu 
vi igos ĉiujn regnanojn de lia sankteco pensi kaj senti kiel mi, la plej 
fidela el ĉiuj?... 
Sara mallevis la manojn sur la genuojn kaj murmuretis malĝoje: 
-Vere, mi ne povas... Mi povas nenion!... 
-Kontraŭe vi povas multon!... Vi povas gajigi min - respondis 
Ramzes ridetante. - Mi scias, ke vi lernis danci kaj ludi. Demetu do 
viajn longajn vestojn, kiuj konvenas al pastrinoj, gardantaj la fajron, 
kaj vestu vin per diafana muslino, kiel... la feniciaj dancistinoj... kaj 
dancu, kaj karesu min, kiel ili... 
Sara kaptis lin je la manoj kaj kun flamoj en la okuloj, ekkriis: 
-Vi vizitas tiajn malĉastulinojn?... Diru... mi eksciu pri mia mizero... Kaj poste resendu min al la patro, en mian dezertan valon, 
kie, ho, se mi ne estus vin vidinta!... 
-Trankviliĝu, trankviliĝu - diris la princo, ludante kun ŝiaj haroj. 
-Mi ja devas vidi dancistinojn, se ne en la festenoj, almenaŭ en 
reĝaj solenoj, aŭ dum diservo en la temploj. Sed ili ĉiuj kune ne 
interesas min tiel, kiel vi sola, cetere... kiu el ili povus vin egali. Vi 
havas korpon kiel la statuo de Izido, skulptita en eburo, kaj el la 
dancistinoj ĉiu havas ian difekton. Unuj estas tro grasaj, aliaj havas 
maldikajn piedojn aŭ malbelajn manojn, aliaj portas malnaturajn 
harojn. Kiu el ili estas kiel vi?... Se vi estus Egiptanino, ĉiuj temploj konkurus por havi vin kiel unuan kantistinon. Kion mi diras?...
Se nun vi, aperus en Memfiso en diafana vesto, la pastroj paciĝus 
kun vi, se nur vi konsentus partopreni en la procesioj. 
-Al ni, filinoj de Judo, malpermesite estas porti maldecajn vestojn. 
-Kaj danci, kaj kanti?... Por kio do vi tion lernis? 
-Niaj virinoj kaj knabinoj dancas unu kun alia, kaj ne por semi 
en la viraj koroj fajrajn grajnojn de la deziro. Kaj mi kantas... Atendu mia sinjoro, mi kantos por vi... 
Ŝi leviĝis de la benko kaj iris al la domo. Baldaŭ ŝi reaperis. Post 
ŝi juna knabino, kun timaj nigraj okuloj, portis harpon. 
-Kiu estas ĉi tiu knabino? - demandis la princo. - Atendu, mi 
jam vidis ie ĉi tiun rigardon... Ah, ah, kiam mi estis ĉi tie la lastan 
fojon, ĉi tiu timema knabino rigardis min, kaŝita inter la arbetoj... 
-Tio estas mia parencino kaj servistino, Ester - respondis Sara. 
- Ŝi loĝas ĉe mi jam unu monaton, sed timas vin, sinjoro, ŝi do 
ĉiam forkuras. Povas esti, ke iam ŝi rigardis vin kaŝite. 
-Vi povas foriri, mia infano - diris la princo al la ŝtoniĝinta 
knabino, kaj kiam ŝi malaperis post la arboj, li aldonis: - Ŝi ankaŭ 
estas Hebreino -... Kaj la gardisto de via domo, kiu ankaŭ rigardas 
min, kiel ŝafo krokodilon? 
-Tio estas Samuelo, filo de Esdreas, ankaŭ mia parenco. Mi prenis lin anstataŭ la Negro, al kiu vi, sinjoro, donacis la liberecon. Vi 
ja permesis al mi elekti miajn servistojn?... 
-Jes, certe! Sendube ankaŭ la estro de la terlaboristoj estas Hebreo, ĉar li havas flavan vizaĝon kaj rigardas min tiel humile, kiel 
neniu Egiptano scius rigardi. 
-Tiu - respondis Sara - estas Ezeĥiel, la filo de Ruben, parenco de mia patro. Ĉu ili ne plaĉas al vi, sinjoro?... Tio estas viaj tre 
fidelaj servistoj. 
-Ĉu ili plaĉas!... - diris la princo malkontenta, tamburante per
la fingroj sur la benko. - Ili ne estas ĉi tie por plaĉi al mi, sed por 
gardi vian propraĵon... Cetere ili ĉiuj estas al mi tute indiferentaj... 
Kantu, Sara. 
Sara ekgenuis sur la herbo, ĉe la piedoj de l' princo, kaj pinĉinte kelke da akordoj sur la harpo, komencis: 
-Kie estas tiu, kiu ne havas ĉagrenon? Kie estas tiu, kiu sin preparante al la dormo, havus la rajton diri: jen tago, kiun mi pasigis 
sen malĝojo? Kie estas homo, kiu kuŝiĝante en la tombon, povus 
diri: Mia vivo pasis sen doloro kaj timo, kiel serena tago apud Jordano! 
Sed kiel multenombraj estas tiuj, kiuj ĉiutage surverŝas sian panon per larmoj kaj kies domo estas plena de sopiroj. 
La ploro estas la unua voĉo de l' homo sur ĉi tiu tero, kaj la ĝemo 
lia lasta adiaŭo. Plena de malĝojo li eniras en la vivon, plena de 
bedaŭro li malleviĝas al la loko de l' ripozo, kaj neniu demandos lin, 
kie li volus resti. 
Kie estas tiu, kiu neniam sentis la maldolĉecon de l' ekzistado? 
Ĉu tio estas la infano, kies patrinon forrabis la morto, aŭ suĉulo ĉe 
la mamo, kiun la malsato sekigis, antaŭ kiam ĝi almetis sian buŝeton? 
Kie estas la homo trankvila pri sia sorto, kiu ne mallevante la 
okulojn povus rigardi la morgaŭon? Ĉu tiu, kiu laborante sur la 
kampoj scias, ke ne en lia povo estas la pluvo kaj ke ne li montras 
la vojon al la akrido? Ĉu la, komercisto, kiu konfidas siajn riĉaĵojn 
al la vento, venanta oni ne scias de kie, kaj la vivon al la ondoj super senfundaĵo, kiu englutas ĉion kaj nenion redonas? 
Kie estas la homo sen maltrankvilo en la animo? Ĉu tio estas la 
ĉasisto, kiu persekutas rapidan kapreolinon, kaj renkontas sur sia 
vojo leonon, kiu ridas la sagon? Ĉu tio estas la militisto, kiu laci- 
ĝante marŝas al la gloro, kaj renkontas arbaron da akraj lancoj kaj
glavojn el bronzo, soifantajn sangon? Ĉu tio estas la granda reĝo, 
kiu sub la purpuro portas pezan kirason, kiu per sendorma okulo 
observas la armeojn de la potencaj najbaroj, kaj per la orelo kaptas 
la murmureton de la kurteno, timante, ke en lia propra tendo lin 
faligos la perfido? 
Kaj tial la koro de l' homo en ĉiu loko kaj en ĉiu horo estas plenplena de malĝojo. En la dezerto lin minacas la leono kaj skorpio, en 
la kavernoj la drako, inter la floroj la venena serpento. Kiam la suno 
brilas, la avida najbaro meditas, kiel ŝteli lian teron, en la nokto la 
ruza rabisto palpas la pordon de lia ĉambro. En la infaneco li estas 
senpova, en la maljuneco senforta, en la matura aĝo - ĉirkaŭita de 
l' danĝeroj, kiel la baleno - de la profundaj akvoj. 
Kaj tial, sinjoro, mia Kreinto, al vi sin turnas la laca animo. Vi 
alkondukis ĝin en ĉi tiun mondon, plenan de embuskoj, Vi inokulis al ĝi la timon de l' morto, Vi fermis ĉiujn vojojn de l' trankvileco, esceptinte tiun, kiu kondukas al Vi. Kaj kiel la infano, kiu ne 
scias paŝi, kroĉiĝas al la vesto de l' patrino por ne fali, tiel la mizera homo etendas manojn al via kompato kaj liberiĝas de la duboj... 
Sara eksilentis, la princo meditis momenton kaj diris: 
-Vi, Hebreoj, estas malgaja nacio. Se en Egipto oni kredus, kion 
instruas via himno, neniu ridus sur la bordoj de Nilo. La potenculoj sin kaŝus de l' timo en la subteraj galerioj de la temploj, kaj la 
popolo anstataŭ labori forkurus en kavernojn kaj tie atendus kompaton, kiu, cetere, venus neniam. 
Nia mondo estas alia: ĉion oni povas havi en ĝi, sed ĉion oni 
mem devas fari. Niaj dioj ne helpas plorulojn. Ili malleviĝas sur la 
teron nur tiam, kiam la heroo, kiu ekkuraĝis fari superhoman agon, 
jam perdis ĉiujn fortojn. 
Tiel estis, kiam Ramzes Granda sin ĵetis inter du mil kvincent 
malamikajn veturilojn, el kiuj ĉiu portis tri batalistojn. Nur tiam la
senmorta patro Amon etendis al li sian manon kaj helpis lin frakasi 
la malamikojn. Sed se anstataŭ batali li estus atendinta la protekton de via dio, jam de longe sur la bordoj de Nilo la Egiptano paŝus 
kun la sitelo kaj brikoj, kaj la mizeraj Ĥetoj kun la papirusoj kaj 
bastonoj. 
Tial, Sara, pli kredeble viaj ĉarmoj ol via kanto dispelos mian 
ĉagrenon. Se mi agus, kiel instruas la hebreaj saĝuloj, kaj atendus 
helpon de l' ĉielo, la vino forkurus de mia buŝo, kaj la virinoj de mia 
domo. 
Kaj antaŭ ĉio mi ne povus esti posteulo de la faraono; mi estus 
kiel miaj fratoj, el kiuj unu ne povas trairi la ĉambron, ne apogante sin sur du sklavoj, kaj la alia saltas sur arboj!
XV 
En la sekvinta tago Ramzes sendis sian Negron kun ordonoj 
Memfison, kaj ĉirkaŭ la tagmezo de la urbo venis granda barko al la bieno de Sara. Ĝi estis plena de grekaj soldatoj en altaj kaskoj kaj brilantaj kirasoj. 
Laŭ komando dek ses homoj, armitaj per ŝildoj kaj mallongaj 
lancoj, surbordiĝis kaj stariĝis en du vicojn. Ili jam estis marŝontaj 
al la domo de Sara, kiam haltigis ilin alia sendito de l' princo. Li 
ordonis al la soldatoj resti sur la bordo kaj alvokis nur ilian estron, 
Patroklon, al la kronprinco. 
La soldatoj haltis kaj staris senmovaj kiel du vicoj da kolonoj, 
kovritaj per brilanta lado. Post la sendito iris Patroklo en kasko kun 
plumoj kaj purpura tuniko, sur kiu li havis oran armaĵon, ornamitan 
sur la brusto per virina kapo, sur kiu anstataŭ haroj leviĝis serpentoj. 
La princo akceptis la eminentan generalon en la pordego de l' 
ĝardeno. Li ne ridetis, kiel ordinare, eĉ ne respondis al la profunda kliniĝo de Patroklo, sed diris kun malvarma mieno: 
-Diru via ekscelenco al la grekaj soldatoj de miaj regimentoj, ke 
mi ne ekzercos ilin, ĝis lia sankteco ne nomos min duan fojon ilia 
estro. Ili perdis ĉi tiun honoron, drinkuloj, kies krioj ofendas min. 
Mi turnas ankaŭ vian atenton al tio, ke la grekaj regimentoj ne estas sufiĉe disciplinitaj. En publikaj lokoj la soldatoj de ĉi tiu korpuso 
diskutas pri politiko, nome pri ia ebla milito, kaj tio estas kvazaŭ 
perfido de l' ŝtato. Pri tiaj aferoj povas paroli nur la sankteco la faraono kaj la membroj de la plej alta konsilantaro. Kaj ni, la soldatoj kaj servistoj de nia sinjoro, povas nur plenumi la ordonojn de 
nia plej grandanima estro kaj ĉiam silenti. Mi petas, ke via ekscelenco komuniku miajn rimarkojn al miaj regimentoj kaj mi deziras 
al vi ĉiajn sukcesojn. 
-Estos, kiel vi diris, via ekscelenco - respondis la Greko. Li sin 
turnis sur la kalkano kaj rekta kiel lanco iris kun tinto de l' armaĵo 
al sia ŝipeto. 
Li sciis pri la disputoj de la soldatoj en la drinkejoj, kaj li komprenis nun, ke ia malagrablaĵo okazis al la kronprinco, kiun la armeo adoris. 
Kiam do li atingis la areton da armitoj, starantaj sur la bordo, li 
faris tre koleran mienon kaj furioze svingante la manojn, diris: 
-Bravaj grekaj soldatoj!... favaj hundoj, la lepro vin manĝu!... Se 
de nun, iu Greko elparolos en drinkejo la nomon de l' kronprinco, 
mi rompos la kruĉon sur lia kapo, kaj la pecojn mi ŝovos en lian 
gorĝon kaj - for el la regimento! Vi paŝtos porkojn ĉe la egipta 
kamparano, kaj en via kasko la kokinoj metos ovojn. Tia sorto atendas la malsaĝajn soldatojn, kiuj ne scias haltigi sian langon; kaj nun 
maldekstren, malantaŭen kaj marŝu al la barko, la pesto vin!... La 
soldato de la faraono devas antaŭ ĉio trinki por la sano de la faraono kaj por la prospero de lia ekscelenco Herhor, la milita ministro. Ili vivu eterne!... 
-Eterne ili vivu!... - respondis la soldatoj. 
Ĉiuj sidiĝis malgajaj en la barko. Sed apud Memfiso la frunto de 
Patroklo sereniĝis kaj li ordonis kanti pri la pastra filino, kiu tiel 
amis la armeon, ke ŝi metis pupon en sian liton, kaj tutajn noktojn 
pasigis en la budeto de la gardsoldatoj. 
Ĉe la ritmo de ĉi tiu kanto oni plej bone marŝis kaj plej vigle remis.
Ĉirkaŭ la vespero al la bieno de Sara albordiĝis alia ŝipeto, el kiu 
eliris la ĉefa intendanto de la bienoj de Ramzes. 
Ankaŭ ĉi tiun altrangulon la princo akceptis en la pordego de l' 
ĝardeno. Eble pro severeco, eble por ne devigi lin eniri en la domon 
de sia konkubino kaj Hebreino. 
-Mi volis - diris la princo - vidi vin kaj diri, ke inter miaj kamparanoj rondiras maldecaj babiladoj pri malgrandigo de la impostoj, aŭ pri io simila... Mi deziras, ke la kamparanoj eksciu, ke mi ne 
malgrandigos al ili la impostojn. Kaj se iu, malgraŭ la avertoj, obstinos en sia malsaĝo kaj diskutos pri la impostoj, li ricevos bastonadon.... 
-Eble pli bone estos, se li pagos punon... unu utenon aŭ draĥ- 
mon, kiel ordonos via ekscelenco - proponis la intendanto. 
-Bone; sed oni povas doni bastonadon al la plej ribelaj. 
-Mi kuraĝas rimarkigi al via ekscelenco - murmuretis la intendanto, kiu restis klinita - ke la kamparanoj efektive dum iom da 
tempo parolis pri la nuligo de la impostoj, ribeligitaj per iu fremdulo. Sed de kelke da tagoj ili eksilentis... 
-En tia okazo la bastonado estas superflua - diris Ramzes. 
-Eble por antaŭgardo?... - intermetis la intendanto. 
-Ĉu tio ne estos malŝparo de l' bastonoj? 
-Ĉi tiu komercaĵo neniam mankas al ni... 
-En ĉiu okazo... modere - admonis la princo. - Mi ne volas, 
ke atingu la orelojn de lia sankteco, ke mi senbezone turmentas la 
kamparanojn... Pro ribelaj babiladoj oni devas bati kaj monpuni, 
sed se estas neniu kaŭzo, oni povas esti grandanima. 
-Mi komprenas - respondis la intendanto, fikse rigardante la 
okulojn de l' princo. - Ili kriu tiom, kiom estas necese, por ke ili ne 
murmuretu blasfemojn.
Ĉi tiuj du paroladoj, de Patroklo kaj de l' intendanto, trakuris la 
tutan Egipton. 
Post la foriro de la intendanto, la princo oscedis kaj ĉirkaŭrigardante per enuaj okuloj, li diris al si mem: 
-Mi faris, kion mi povis. Kaj nun mi faros nenion, se tio estos 
ebla al mi. 
En ĉi tiu momento, de la bienaj konstruaĵoj venis al la princo 
mallaŭta ĝemo kaj rapidaj batoj. Ramzes turnis la kapon kaj ekvidis, ke Ezeĥiel, filo de Ruben, batas per bastono unu el siaj subuloj kaj samtempe trankviligas lin: 
-Kaj silentu!... silentu, vi malnobla bruto! 
La batata terlaboristo, kuŝante sur la tero, ŝtopis sian buŝon por 
ne krii. 
La princo, en la unua momento, sin ĵetis kiel pantero al la konstruaĵoj Subite li haltis. 
-Kion mi faros al li?... - murmuretis li. - La bienoj ja apartenas 
al Sara, kaj ĉi tiu Hebreo estas ŝia parenco... 
Li mordis la lipojn kaj sin kaŝis inter la arboj; cetere la ekzekuto jam estis finita. 
-Jen kiel administras la humilaj Hebreoj!... - pensis la princo. 
-Min ili rigardas kiel timigita hundo, kaj la laboristojn ili batas? 
Ĉu ili ĉiuj estas tiaj?.. 
Kaj la unuan fojon vekiĝis en la animo de Ramzes suspekto, ke 
eble ankaŭ Sara kaŝas malsincerecon sub la ŝajna boneco. 
En Sara efektive fariĝis ŝanĝoj, precipe moralaj. 
De la unua momento, kiam ŝi renkontis la princon en la dezerta valo, li plaĉis al ŝi. Sed ĉi tiu sento subite eksilentis sub la influo 
de la surdiganta sciigo, ke ĉi tiu bela knabo estas la filo de l' faraono kaj la heredanto de l' trono. Kaj kiam Tutmozis interkonsentis
kun Gedeono pri ŝia transloĝigo en la domon de l' kronprinco, Sara 
duone perdis la konscion. 
Por ĉiuj trezoroj de l' mondo, por la prezo de l' vivo ŝi ne forlasus lin, sed oni ne povis diri, ke ŝi amis lin en tiu epoko. La amo 
bezonas liberecon kaj tempon por doni siajn plej belajn florojn, kaj 
al ŝi oni lasis nek tempon, nek liberecon. En la sekvinta tago, post 
kiam ŝi ekkonis la princon, oni forrabis ŝin, preskaŭ ne demandante 
ŝian konsenton, kaj transportis en la domon apud Memfiso. Kaj 
post kelke da tagoj ŝi farigis amatino, mirigita, terurita, ne komprenante, kio okazas al ŝi. 
Krom tio, ŝi ne havis ankoraŭ sufiĉe da tempo por kutimi al la 
novaj impresoj, kiam ektimigis ŝin la malbonvolo de la najbaraj 
kamparanoj kontraŭ ŝi, kontraŭ Hebreino, poste la vizito de fremdaj sinjorinoj, fine la atako kontraŭ la bieno. 
La fakto, ke Ramzes stariĝis ĉe sia flanko kaj volis sin ĵeti kontraŭ 
la atakantoj, ankoraŭ pli multe timigis ŝin. Ŝi perdis la konscion ĉe 
la penso, ke ŝi estas en la manoj de tiel malmodera kaj potenca sinjoro, kiu, se tio plaĉis al li, havis la rajton verŝi la sangon de aliaj, 
mortigi... 
Sara momenton malesperis; ŝajnis al ŝi, ke ŝi freneziĝos, ŝi aŭdis 
la minacajn ordonojn de l' princo, kiu alvokis la servistojn al la armiloj... Sed en la sama momento okazis bagatelo, unu vorto, kiu 
rekonsciigis Saran kaj donis novan direkton al ŝiaj pensoj. 
La princo pensante, ke ŝi estas vundita, forŝiris la bandaĝon de 
ŝia frunto, sed rimarkinte la kontuzon, ekkriis: 
-Tio estas nur kontuzo?... Kiel ĝi aliigas la vizaĝon!... Ĉe tiu ĉi 
vorto Sara forgesis la doloron kaj timon. Nova maltrankvilo ekregis ŝin: ŝi do tiel aliiĝis, ke tio mirigis la princon?... Li nur ekmiris!... 
La kontuzo malaperis post kelke da tagoj, sed en la animo de
Sara restis kaj grandiĝis novaj, nekonataj sentoj. Ŝi komencis esti 
ĵaluza pri Ramzes kaj timis, ke li forlasos ŝin. 
Alia ĉagreno ŝin turmentis: en lia ĉeesto ŝi sentis sin servistino 
kaj sklavino. Ŝi estis kaj volis esti lia plej fidela servistino, lia plej 
sindona sklavino, ne forlasanta lin kiel ombro. Sed samtempe ŝi 
deziris, ke almenaŭ dum la karesoj li ne agu kun ŝi kiel sinjoro kaj 
estro. 
Ŝi ja estis lia, kaj li ŝia. Kial do li ne montras, ke li apartenas al ŝi 
almenaŭ iom, sed pruvas per ĉiu vorto kaj movo, ke senfundaĵo 
disigas ilin?... Kia?... Ĉu ŝi ne tenis lin en siaj brakoj? Ĉu li ne kisis 
ŝian buŝon kaj bruston?... 
Foje venis al ŝi la princo kun hundo. Li restis nur kelke da horoj, 
sed la tutan tempon la hundo kuŝis ĉe la piedoj de l' princo, en la 
loko de Sara, kaj kiam ŝi volis sidiĝi tie, ĝi komencis murmuri... kaj 
la princo ridis kaj same dronigis siajn fingrojn en la haregoj de la 
malpura besto, kiel en ŝiaj haroj. Kaj same la hundo rigardis la okulojn de l' princo, eble kun la sola diferenco, ke ĝi rigardis pli kuraĝe, 
ol ŝi. 
Ŝi ne povis trankviliĝi kaj ekmalamis la saĝan beston, kiu forprenis al ŝi parton da karesoj, tute ne zorgante pri ili kaj kondutante en 
la ĉeesto de la sinjoro tiel senĝene, kiel ŝi neniam kuraĝus. Ŝi eĉ ne 
povus havi tiel indiferentan mienon, nek rigardi flanken, kiam sur 
ŝia kapo kuŝis la mano de l' kronprinco. 
Antaŭ nelonge la princo ree parolis pri dancistinoj. Sara eksplodis: 
-Kiel? Li do lasus sin karesi de tiuj virinoj nudaj, senhontaj?... 
Kaj Jehovo, vidante ĉi tion de la alta ĉielo, ne ĵetus tondron sur la 
monstrajn virinojn?... 
Vere, Ramzes diris, ke ŝi estas al li pli kara ol ĉiuj. Sed liaj vortoj
ne trankviligis Saran; ili havis nur tiun efikon, ke ŝi decidis pensi pri 
nenio, ekster sia amo. 
Kio okazos morgaŭ?... tio ne estas grava. Kaj kiam ĉe la piedoj de 
l' princo ŝi kantis pri la ĉagrenoj, kiuj persekutas la homan genton 
de la lulilo ĝis la morto, ŝi esprimis per sia kanto la staton de sia 
propra animo kaj sian lastan esperon - en Dio. 
Hodiaŭ Ramzes estas apud ŝi, tio sufiĉas: ŝi havas ĉiujn feliĉojn, 
kiujn povas doni la vivo. Sed ĝuste tie komenciĝis por Sara la plej 
granda ĉagreno. 
La princo vivis kun ŝi sub la sama tegmento, li promenis kun ŝi 
en la ĝardeno, iafoje prenis ŝin en la ŝipeton kaj veturigis sur Nilo. 
Sed li fariĝis neniom pli proksima ol tiam, kiam li estis trans la rivero, en la reĝa parko. 
Li estis kun ŝi, sed pensis pri io alia, kaj Sara eĉ ne povis diveni, 
pri kio? Li ĉirkaŭprenis ŝin, aŭ ludis kun ŝiaj haroj, sed li rigardis al 
Memfiso, aŭ la grandegajn multkolorajn kolonojn de la faraona 
kastelo, aŭ - oni ne scias kien. 
Iafoje li eĉ ne respondis ŝiajn demandojn, aŭ subite ekrigardis ŝin 
kvazaŭ vekita, kvazaŭ mirante, ke li vidas ŝin apud si.
XVI 
Tiaj estis la horoj - cetere sufiĉe maloftaj - de la plej granda 
proksimiĝo inter Sara kaj ŝia princa amato. Doninte la ordonojn al Patroklo kaj al la ĉefa intendanto, la kronprinco pasigis la 
plej grandan parton de la tago ekster la bieno, ordinare en la ŝipeto. Kaj, veturante sur Nilo li per reto kaptis fiŝojn, kiuj en miloj ludis en la benita rivero, aŭ li iris al la marĉo, kaj tie kaŝita inter la altaj 
lotusaj trunkoj li arkpafis la sovaĝajn birdojn, kies kriemaj bandoj 
rondflugis multenombre kiel muŝoj. Sed eĉ tiam ne forlasis lin la 
ambiciaj pensoj; li faris al si el la ĉasado kabalon aŭ antaŭdiran 
rimedon. Multfoje, vidante aron de flavaj anseroj sur la akvo, li stre- 
ĉis la arkon kaj diris: 
-Se mi trafos, mi estos iam kiel Ramzes Granda... 
La sago mallaŭte ekfajfis kaj la trapikita birdo, svingante la flugilojn, kriis tiel dolorplene, ke la tuta marĉo ekmoviĝis. Nuboj de 
anseroj, anasoj kaj cikonioj leviĝis kaj strekinte grandan rondon 
super la mortanta kamarado, falis sur alian lokon. 
Kiam ĉio jam estis silenta, la princo singarde puŝis la ŝipeton en 
alian lokon; gvidis lin la ŝanceliĝo de la kanoj kaj la interrompataj 
voĉoj de l' birdoj. Kaj kiam inter la verdaĵo li rimarkis tukon de klara 
akvo kaj novan aron, li ree streĉis la arkon kaj diris: 
-Se mi trafos, mi estos faraono... Se ne... 
Sed la sago ĉi tiun fojon ekbatis la akvon kaj resaltinte kelke da 
fojoj de ĝia supraĵo, malaperis inter la lotusoj. Kaj la princo, regata de la pasio, sendis novajn kaj novajn sagojn, mortigante birdojn
aŭ nur fortimigante ilin. En la bieno oni povis ekkoni, kie li estas, 
per la krioj de la birdoj, kiuj ĉiumomente leviĝis kaj rondflugis super lia ŝipeto. 
Kiam ĉirkaŭ la vespero li revenis laca hejmen, Sara jam atendis 
ĉe la sojlo kun kuvo da akvo, kruĉo da malforta vino kaj rozaj kronoj. La princo ridetis al ŝi, karesis ŝian vizaĝon, sed rigardante ŝiajn okulojn, plenajn de amo, pensis: 
-Mi dezirus scii, ĉu ŝi batus la egiptajn kamparanojn, kiel ŝiaj 
ĉiam timigitaj parencoj?... oh, mia patrino estas prava, ke ŝi ne konfidas al Hebreoj, kvankam Sara eble estas alia!... 
Foje reveninte neatendita, li ekvidis en la korto antaŭ la domo 
grandan areton da nudaj infanoj, kiuj gaje ludis. Ĉiuj estis flavaj kaj 
rimarkinte lin diskuris kun krioj, kiel la sovaĝaj anseroj de l' mar- 
ĉo... Li ankoraŭ ne atingis la terason de la domo, kiam ili jam malaperis, eĉ ne lasinte postsignon. 
-Kio ili estas, ĉi tiuj malgrandaj estaĵoj - demandis li Saran - 
kiuj forkuras de mi? 
-Tio estas la infanoj de viaj servistoj - respondis ŝi. 
-De Hebreoj? 
-De miaj fratoj... 
-Dioj! Kiel multobliĝema estas tiu ĉi popolo! - ridis la princo. 
-Kaj kiu estas ĉi tiu?... - aldonis li, montrante homon, kiu time 
elrigardis trans la muro. 
-Tio estas Aod, filo de Baruĥ, mia parenco... Li volas servi al vi, 
sinjoro. Ĉu mi povas akcepti lin?... 
La princo levis la ŝultrojn. 
-La bieno estas via - respondis li - vi povas akcepti, kiun vi 
volas. Sed, se ĉi tiuj homoj tiel multobliĝos, baldaŭ ili invados Memfison.
-Vi malamas miajn fratojn?... - murmuretis Sara, time rigardante Ramzeson kaj glitante al liaj piedoj. 
La princo surprizita ekrigardis ŝin. 
-Mi eĉ ne pensas pri ili - respondis li fiere. 
Ĉi tiuj bagatelaj okazoj, kiuj falis en fajraj gutoj sur la animon de 
Sara, ne ŝanĝis por ŝi Ramzeson. Li ĉiam estis same bonvola kaj 
karesis ŝin kiel ordinare, kvankam liaj okuloj pli kaj pli ofte kuris al 
la alia bordo de Nilo kaj haltis ĉe la potencaj pilonoj de la kastelo. 
Baldaŭ li rimarkis, ke ne sole li sopiras en sia propravola ekzilo. 
Foje de la alia bordo forveturis ornamita reĝa barko, transpasis Nilon kaj komencis rondiri tiel proksime de la bieno, ke Ramzes povis rekoni la personojn, sidantajn tie. 
Li rekonis sub la purpura baldakeno sian patrinon inter du kortegaj sinjorinoj, kaj kontraŭ ŝi, sur malalta benko, la ministron 
Herhoron. Kvankam ili ne rigardis la bienon, la princo divenis, ke 
ili vidas lin. 
-Ah! - pensis li, ridante. - Mia respektinda patrino kaj lia ekscelenco la ministro dezirus forlogi min de tie ĉi antaŭ la reveno de 
lia sankteco. 
Venis la monato Tobi, la fino de oktobro kaj la komenco de novembro. Nilo malleviĝis ĝis la kresko de unu homo kaj duono, malkovrante ĉiutage novajn pecojn de nigra, ŝlima tero. Ĉie, kie la akvo 
defluis, tuj aperis mallarĝa plugilo, tirata de du bovoj. Post ĝi iris 
nuda plugisto, apud la bovoj veturigisto kun mallonga vipo kaj post 
li semisto, kiu vadante en la ŝlimo ĝis la kalkanoj, portis en la antaŭtuko tritikon kaj ĵetis plenmanojn da ĝi. 
Komenciĝis la plej bela sezono por Egipto - la vintro. La varmo 
ne superis 15 gradojn, la tero baldaŭ kovriĝis de smeralda verdaĵo, 
kiun superstaris narcisoj kaj violoj. Ilia odoro estis pli kaj pli sentebla inter la krudaj odoroj de la tero kaj akvo.
Jam kelke da fojoj la ŝipo, portanta la respektindan patrinon kaj 
la vic-reĝon Herhoron aperis proksime de la loĝejo de Sara. Ĉiufoje 
la princo vidis sian patrinon, gaje parolantan kun la ministro kaj 
konvinkiĝis, ke ili intence ne rigardas al li por montri al li sian mal- 
ŝaton. 
-Atendu! - murmuris la kolera princo - mi pruvos al vi, ke ankaŭ mi ne enuas... 
Kiam do foje, malmulte antaŭ la subiro de l' suno, aperis apud 
la alia bordo la orita reĝa ŝipo, kies purpuran tendon ornamis en la 
anguloj strutaj plumoj, Ramzes ordonis prepari ŝipeton por du personoj kaj diris al Sara, ke li promenos kun ŝi. 
-Jehovo! - ekkriis ŝi, kunmetante la manojn. - Tie ja estas via 
patrino kaj la ministro! 
-Kaj ĉi tie estos la kronprinco. Prenu vian harpon Sara. 
-Ankaŭ la harpon?... - demandis ŝi tremetante. - Kaj se via 
respektinda patrino volos paroli kun vi?... Nenio plu restos al mi, 
ol ĵeti min en la akvon!... 
-Ne estu infano - respondis li. - Sara, lia ekscelenco kaj mia 
patrino tre amas la kanton. Vi do povas akiri ilian favoron, se vi 
kantos ian belan hebrean kanton. Ĝi estu pri la amo. 
-Tian mi ne konas - respondis Sara, en kiu la vortoj de l' princo 
vekis la kuraĝon. Eble efektive ŝia kanto plaĉos al la potencaj estroj, 
kaj tiam?... 
Sur la reĝa ŝipo oni rimarkis, ke la kronprinco sidiĝas en simplan 
ŝipeton, eĉ ke li mem remas. 
-Ĉu via ekscelenco vidas - murmuretis la reĝino al la ministro 
- ke li direktas al mi sian ŝipeton kun la Hebreino?... 
-La kronprinco kondutis tiel korekte kun siaj soldatoj kaj kamparanoj kaj montris tian pentemon, forirante el la limoj de la palaco, ke via reĝina moŝto povas pardoni al li ĉi tiun malgrandan kulpon - respondis la ministro. 
-Oh, se ne li sidus en ĉi tiu konko, mi ordonus ĝin rompi! - diris kolere la reĝino. 
-Por kio? - demandis la ministro. - La princo ne estus posteulo de l' ĉefepiskopoj kaj faraonoj, se li ne penus disŝiri la bridon, 
kiun, ho ve, surmetas al li la leĝo, aŭ niaj, eble eraraj, moroj. En ĉiu 
okazo li scias ekregi sin. Li eĉ scias konfesi siajn proprajn kulpojn, 
kaj tio estas eco malofta, kaj ĉe kronprinco netaksebla. 
La fakto mem, ke la princo volas inciti nin per sia favoratino, 
pruvas, ke doloras lin la malfavoro, en kiu li estas, cetere pro plej 
noblaj motivoj. 
-Sed ĉi tiu Hebreino?... - murmuretis Nikotris, ĉifante la pluman ventumilon. 
-Hodiaŭ mi jam estas tute trankvila pri ŝi - diris la ministro. - 
Ŝi estas bela, sed iom malsaĝa kreaĵo, kiu tute ne intencas, kiu ne 
scius ekspluati sian influon al la princo. Ŝi ne akceptas donacojn, 
fermita en sia ne tro multekosta kaĝo ŝi eĉ vidas neniun. Kun la 
tempo eble ŝi ellernus profiti la situacion de la princa amatino kaj 
eble malriĉigus la trezoron de la kronprinco je deko da talentoj. Sed 
antaŭe ŝi tedos Ramzeson. 
-Amon ĉioscia parolu per via buŝo! 
-Mi estas tute certa. La princo eĉ unu momenton ne amis ŝin 
freneze, kiel tio okazas al niaj sinjoridoj, al kiuj unu sola lerta intrigantino povas rabi riĉaĵon, sanon, eĉ alkonduki ilin en la tribunalon. 
La princo amuziĝas kun ŝi, kiel homo matura ludas kun sklavino. 
Cetere Sara estas graveda... 
-Ĉu efektive?... - ekkriis Nikotris. - De kie vi scias tion?... 
-Kion scias nek la kronprinco, nek Sara mem?... - ridetis Herhor.
-Ni devas scii ĉion. Cetere ĉi tiun sekreton ne estis malfacile 
malkovri. Ĉe Sara estas ŝia parencino Tafet, virino senkompare babilema. 
-Ĉu ili jam alvokis kuraciston?... 
-Mi ripetas, ke Sara ne scias pri tio, kaj la bona Tafet, timante, 
ke la princon eble tedos ŝia edukitino, volonte tordus la kolon al la 
sekreto. Sed ni ne permesos. Tio ja estos princa infano. 
-Kaj se ĝi estos filo?... Vi scias, ke li povus kaŭzi embarasojn... 
- interrompis la reĝino. 
-Ĉio estas antaŭvidita - diris la pastro.- Se naskiĝos filino, ni 
donos al ŝi doton kaj edukos ŝin, kiel konvenas al fraŭlino de alta 
gento. Se tio estos filo, li fariĝos Hebreo!... 
-Ah! mia nepo Hebreo!... 
-Ne rifuzu al li tro frue vian koron. Niaj senditoj sciigas al ni, ke 
la hebrea popolo komencas deziri reĝon. Antaŭ kiam la infano 
grandiĝos, iliaj deziroj maturiĝos, kaj tiam... ni donos al ili monar- 
ĥon kaj vere de bela sango!.... 
-Vi estas kiel aglo, kiu per unu ekrigardo ĉirkaŭprenas la orienton kaj okcidenton... - respondis la reĝino, rigardante la ministron 
kun admiro. - Mi sentas, ke mia abomeno al tiu knabino komencas malfortiĝi. 
-Plej malgranda guto de la sango de l' faraonoj devas leviĝi super la popoloj, kiel stelo super la tero - diris Herhor. 
En ĉi tiu momento la ŝipeto de l' kronprinco estis kelkdekon da 
paŝoj de la reĝa barko, kaj la edzino de l' faraono, sin kovrinte per 
la ventumilo, rigardis Saran tra la plumoj. 
-Vere, ŝi estas bela!... - murmuretis ŝi. 
-Jam duan fojon vi tion diras, sinjorino. 
-Vi scias eĉ pri tio?... - diris la reĝino ridetante. 
Herhor mallevis la okulojn.
Sur la ŝipeto eksonis la harpo kaj Sara komencis per tremanta 
voĉo himnon: 
-Kiel granda estas la Sinjoro, kiel granda estas la Sinjoro, Via 
Dio, ho Izraelo!... 
-Belega voĉo!... - murmuretis la reĝino. 
La granda pastro aŭskultis atente. 
-Liaj tagoj ne havas komencon - kantis Sara - kaj Lia domo 
ne havas limojn. Sub Lia rigardo la eternaj ĉieloj aliiĝas kiel vestoj, 
kiujn la homo surmetas kaj forĵetas. La steloj ekbrulas kaj estingiĝas, kiel la fajreroj el malmola ligno, kaj la tero estas kiel briko, 
kiun pasanto unu fojon tuŝis per la piedo, irante ĉiam antaŭen. 
Kiel granda estas Via Dio, ho Izraelo. Ne ekzistas tiu, kiu dirus 
al Li: "Faru ĉi tion!" nek seno, kiu Lin naskis. Li faris la senlimajn 
profundegaĵojn, super kiuj Li fluas, kien Li volas. Li el la mallumo 
eligas la lumon, kaj el la tera polvo - la kreaĵojn havantajn voĉojn. 
Por Li la kruelaj leonoj estas kiel la akridoj, la grandega elefanto estas nenio, kaj la baleno estas apud Li, kiel suĉinfano. 
Lia trikolora arko dividas la ĉielon en du partojn kaj sin apogas 
sur la ekstremoj de l' tero. Kie estas pordego, kiu egalus Lian grandecon? Ĉe la tondro de Lia veturilo la popoloj falas de teruro, kaj ne 
ekzistas estaĵo sub la ĉielo, kiu povus kontraŭstari Liajn brilantajn 
sagojn. 
Lia spiro estas la norda vento, kiu refreŝigas la svenintajn arbojn, 
kaj Lia blovo estas la ĥamsino, kiu bruligas la teron. 
Kiam li etendas la manon super la akvoj, la akvo ŝtoniĝas. Li 
transverŝas la maron en novan lokon, kiel la virino la acidon en la 
vazon. Li disŝiras la teron, kvazaŭ putrintan tolon, kaj la nudajn 
suprojn de l' montoj kovras per la arĝenta neĝo. 
Li en la tritika grajno kaŝas cent aliajn kaj vekas la birdojn en la
ovoj. Li el dormema krizalido eligas la oran papilion, kaj al la homaj korpoj ordonas atendi en la tomboj la reviviĝon... 
Aŭskultante la kanton, la remistoj levis la ilojn kaj la purpura 
ŝipo malrapide fluis kun la rivero. Subite Herhor ekkriis: 
-Turnu al Memfiso. 
La remiloj profundiĝis, la ŝipo turniĝis sur la loko kaj kun bruo 
komencis leviĝi kontraŭ la fluo. Postkuris ĝin iom post iom eksilentanta kanto de Sara: 
-Li vidas la movojn de la koro de l' raŭpo kaj la kaŝitajn vojetojn, sur kiuj iras la plej izolita homa penso. Sed ne ekzistas tiu, kiu 
al Li povus rigardi en la koron kaj diveni Liajn intencojn. 
Antaŭ la brilo de Liaj vestoj la grandaj spiritoj kovras siajn viza- 
ĝojn. Antaŭ Lia rigardo la dioj de l' potencaj urboj kaj popoloj tordiĝas kaj sekiĝas kiel velkinta folio. 
Li estas la forto, Li estas la vivo, Li estas la saĝo, Li Via Sinjoro, 
Via Dio, ho Izraelo!... 
-Kial via ekscelenco ordonis forpuŝi nian ŝipon? - demandis la 
respektinda Nikotris. 
-Ĉu vi scias, kia kanto ĝi estas?... - respondis Herhor en lingvo komprenebla nur por la pastroj. - Ĉi tiu malsaĝa knabino, sur 
la mezo de Nilo kantas la preĝon, kiun oni povas diri nur en la plej 
sekreta sanktujo de niaj temploj. 
-Tio do estas blasfemo?... 
-Feliĉe, sur ĉi tiu ŝipo estas nur unu pastro - diris la ministro. 
- Mi tion ne aŭdis, kaj eĉ se mi aŭdus, mi forgesos. Sed mi timas, 
ĉu la dioj ne metos sian pezan manon sur ĉi tiun knabinon. 
-Sed de kie ŝi scias ĉi tiun teruran preĝon?... Ramzes ja ne povis instrui ŝin?... 
-La princo ne estas kulpa. Sed ne forgesu, ke Hebreoj pli ol unu
tian trezoron elportis el nia Egipto. Kaj tial inter ĉiuj popoloj de l' 
tero ni rigardis ilin kiel malpiulojn. 
La reĝino prenis la pastron je la mano. 
-Sed al mia filo - diris ŝi rigardante liajn okulojn - okazos nenio malbona?... 
-Mi garantias, ke al neniu okazos io malbona, mi ne aŭdis, mi 
scias nenion. Sed oni devas disigi ilin - la princon kaj la Hebreinon. 
-Delikate disigi!... - ĉu ne vere, vic-reĝo? - demandis la patrino. 
-Plej delikate, plej nerimarkeble, sed oni devas... Ŝajnis al mi - 
diris la ĉefepiskopo kvazaŭ al si mem - ke mi antaŭvidis ĉion... Ĉion, esceptinte proceson pri blasfemo, kiu apud ĉi tiu stranga virino pendas super la kronprinco!... 
Herhor ekmeditis kaj aldonis: 
-Jes, reĝino! Oni povas ridi diversajn niajn superstiĉojn: tamen 
estas vero, ke la filo de l' faraono ne devas kuniĝi kun Hebreino.
XVII 
De la vespero, kiam Sara kantis en la ŝipeto, la reĝa ŝipo ne aperis plu sur Nilo, kaj Ramzes komencis terure enui. 
Proksimiĝis la monato Mehir, decembro. La akvoj pli kaj pli malleviĝis, la tero pli kaj pli vastiĝis, la herboj estis ĉiutage pli altaj kaj 
pli densaj, kaj inter ili kiel koloraj fajreroj ekbrulis diverskoloraj 
floroj, de nekomparebla odoro. Kvazaŭ insuloj sur verda maro, aperis en daŭro de unu tago floraj makuloj: blankaj, bluaj, flavaj, rozaj, 
aŭ multkoloraj tapiŝoj, de, kiuj disflugis ebriiganta odoro. 
Malgraŭ tio la princo enuis, eĉ timis ion. De la forveturo de l' 
patro li ne estis en la palaco, kaj neniu de tie ĉe li, eĉ Tutmozis, kiu 
post la lasta interparolado malaperis kiel serpento en la herbo. Ĉu 
oni respektis lian izolecon aŭ volis lin turmenti, aŭ simple timis 
viziti la princon en malfavoro?... - Ramzes ne sciis. - Eble la patro forigos ankaŭ min de l' trono, kiel miajn pli aĝajn fratojn?... - 
pensis iafoje la kronprinco, kaj la ŝvito aperis sur lia frunto, liaj piedoj tremis. 
Kion li farus en tia okazo? 
Krom tio Sara estis malsana: malgrasa, pala, ŝiaj grandaj okuloj 
enfalis, iafoje matene ŝi plendis pri naŭzo. 
-Sendube iu ĵetis sorĉon sur la malfeliĉan!... - ĝemis la ruza Tafet, kiun la princo malamis pro ŝia babilemo kaj malhonestaj faroj. 
Kelkfoje, ekzemple, la kronprinco vidis, ke Tafet vespere sendis 
Memfison grandajn korbojn, plenajn de manĝaĵo, tolaĵo, eĉ de potoj. Kaj en la sekvinta tago ŝi kriis kiel freneza plendante, ke en la
domo mankas farino, vino aŭ potoj. De l' tago, kiam la princo transloĝiĝis en la bienon, oni elspezis dekfoje pli multe da provizoj ol 
antaŭe. 
-Mi estas certa - pensis Ramzes - ke ĉi tiu babilema megero 
ŝtelas min por siaj Hebreoj, kiuj tage malaperas el Memfiso, sed 
nokte svarmas en la plej malpuraj truoj, kiel ratoj!... 
En ĉi tiu tempo la sola amuzo de l' princo estis rigardi la kolektadon de la daktiloj. 
Nuda kamparano stariĝis sub alta senbranĉa palmo, ĉirkaŭis sin 
kaj la arbon per ŝnuro, kvazaŭ per vasta ringego, kaj suriris la arbon per la kalkanoj, etendante la tutan korpon posten: la ŝnuro 
subtenis lin, alpremante al la arbo. Poste li ŝovis la ŝnuran ringegon 
kelke da coloj pli alten, grimpis, ree ŝovis la ŝnuron kaj tiamaniere, 
senĉese riskante rompi al si la kolon, grimpis iafoje kelke da etaĝoj 
alten ĝis la supro, kie kreskis bukedo de grandaj folioj kaj daktiloj. 
Atestanto de ĉi tiuj gimnastikaj ekzercoj estis ne nur la princo, 
sed ankaŭ la hebreaj infanoj. En la komenco ili forestis. Poste inter 
arbetoj kaj post la muro elrigardis krispaj kapetoj kaj nigraj brilantaj 
okuloj. Poste rimarkinte, ke la princo ne forpelas ilin, la infanoj eliris 
el siaj kaŝejoj kaj tre malrapide proksimiĝis al la arbo, de kiu oni 
ŝirkolektis la fruktojn. La plej kuraĝa el la knabinoj levis de l' tero 
belan daktilon kaj donis ĝin al Ramzes. Unu el la knaboj manĝis 
mem la plej malgrandan daktilon, kaj poste la infanoj komencis 
unuj manĝi, aliaj regali la princon per la fruktoj. En la komenco ili 
alportis al li la plej bonajn, poste malpli bonajn, fine tute putrajn. 
La estonta estro de l' mondo ekmeditis kaj diris pense: 
-Ili englitos ĉien kaj ĉiam tiel regalos min, per la pli bona por 
allogo, per la putra por danko. 
Li leviĝis kaj foriris malgaja, kaj la infanaro de Izraelo, kiel aro da 
birdoj sin ĵetis sur la laboron de la egipta kamparano, kiu tre alte,
super ilia kapo, kantis kanton, pensante nek pri siaj ostoj, nek pri 
tio, ke li rikoltas ne por si mem. 
La nekomprenebla malsano de Sara, ŝiaj oftaj larmoj, malaperado de ŝiaj ĉarmoj, kaj antaŭ ĉio, Hebreoj, kiuj ĉesis sin kaŝi kaj pli 
kaj pli laŭte mastrumis en la bieno, - ĉio tio faris la belan rifuĝejon 
teda por Ramzes. Li ne veturis plu sur Nilo, ne ĉasis, ne rigardis la 
kolektadon de l' daktiloj, sed malgaja vagis en la ĝardeno, aŭ de la 
teraso observis la reĝan palacon. 
Ne alvokita li neniam revenus al la kortego, sed li jam komencis 
pensi pri forveturo en la bienojn en Malsupra Egipto apud la maro. 
En tia stato de l' animo lin trovis Tutmozis, kiu unu tagon sur 
luksa kortega ŝipo venis al la kronprinco kun la alvoko de l' faraono. 
Lia sankteco revenante de Teboj deziris, ke la kronprinco veturu 
renkonte al li, por lin saluti. 
La princo tremis, paliĝis kaj ruĝiĝis, kiam li legis la bonvolan 
leteron de l' sinjoro kaj estro. Li estis tiel emociita, ke li eĉ ne rimarkis la kolosan perukon de Tutmozis, kiu dissendis el si dek kvin 
parfumojn, ne rimarkis lian tunikon kaj mantelon, pli delikatan ol 
la nebulo, nek la sandalojn, ornamitajn per oraj ringoj. 
Post iom da tempo Ramzes trankviliĝis kaj, ne rigardante la adjutanton, diris: 
-Kial vi tiel longe ne estis ĉe mi? Ĉu vin timigis la malfavoro, kiu 
frapis min?... 
-Dioj! - ekkriis la elegantulo. - Kiam vi estis en malfavoro kaj 
ĉe kiu? Ĉiu kuriero de lia sankteco demandis, kiel vi fartas; kaj la 
respektinda sinjorino Nikotris kaj lia ekscelenco Herhor kelkfoje alveturis en ŝipo al via domo, esperante, ke vi faros almenaŭ cent 
paŝojn al ili, kiuj faris kelke da miloj... Pri la armeo mi ne parolos. 
La soldatoj de viaj regimentoj silentas dum la ekzercoj kiel palmoj
kaj ne eliras el la kazernoj, kaj la glora Patroklo de ĉagreno trinkas 
kaj malbenas la tutan tagon... 
Do la princo ne estis en malfavoro, kaj se li estis, ĝi jam pasis!... 
Tiu ĉi penso influis Ramzeson, kiel pokalo da bona vino. Li rapide 
sin banis kaj oleis, surmetis novan tolaĵon, novan tunikon kaj kaskon kun plumoj kaj iris al Sara, kiu pala kuŝis, flegata de Tafet. 
Sara ekkriis, vidante la princon tiel vestitan. Ŝi sidiĝis kaj ĉirkaŭante lian kolon per la brakoj, komencis murmureti: 
-Vi forveturas, mia sinjoro?... Vi ne revenos plu!... 
-Sed kial? - demandis kun miro la kronprinco. - Ĉu ne pli ol 
unu fojon mi forveturis kaj revenis?... 
-Mi memoras vin same vestitan, tie... en nia valo... - diris Sara. 
-Oh, kie estas tiuj tempoj!... Tiel rapide ili pasis, antaŭ tiel longe 
malaperis! 
-Sed mi revenos kaj alkondukos plej faman kuraciston. 
-Por kio?... interrompis Tafet. - Ŝi estas sana, mia pavino... ŝi 
bezonas nur ripozon... Kaj la egiptaj kuracistoj enpuŝos ŝin en veran malsanon... 
La princo eĉ ne ekrigardis la babileman virinon. 
-Tio estis mia plej feliĉa monato kun vi - diris Sara, sin premante al Ramzes - sed ĝi ne alportis al mi feliĉon. 
Oni trumpetis sur la reĝa ŝipo, ripetante signalon, donitan de la 
supro de l' rivero. 
Sara ektremis. 
-Oh, ĉu vi aŭdas, sinjoro, la terurajn sonojn?... Vi aŭdas kaj ridetas kaj, ve al mi, vi elŝiriĝas el miaj brakoj!... Kiam la trumpetoj 
vokas, nenio vin retenos, tiom malpli via sklavino... 
-Ĉu vi volus, ke mi ĉiam aŭskultu la kriojn de la kokinoj?... - 
interrompis malpacience la princo. - Fartu bone kaj gaja atendu 
min...
Sara ellasis lin el la brakoj kaj rigardis tiel plende, ke la kronprinco moliĝis kaj karesis ŝin. 
-Estu trankvila... Vi timas la sonojn de miaj trumpetoj... Ĉu ili 
estis tiam por vi malbona antaŭsigno?... 
-Sinjoro - respondis Sara - mi scias, ke ili retenos vin tie... 
Faru do al mi lastan favoron... Mi donos al vi - diris ŝi ploretante 
- kaĝon kun kolomboj... Ĉi tie ili naskiĝis kaj kreskis... Do... ĉiufoje 
kiam vi rememoros vian servistinon, malfermu la kaĝon kaj ellasu 
unu birdon... Ĝi alportos al mi novaĵojn de vi, kaj mi... kisos, karesos ĝin, kiel... kiel... Nun jam iru!... 
La princo ĉirkaŭprenis ŝin kaj iris al la ŝipo, ordoninte al la Negro atendi la kolombojn de Sara kaj sekvi lin rapide en malpeza 
ŝipeto. 
Kiam proksimiĝis la kronprinco, eksonis tamburoj kaj flutoj, la 
ŝipistaro laŭte aklamis. Reveninte inter la soldatojn, la princo profunde ekspiris kaj forte etendis la manojn, kvazaŭ liberigitajn el 
ĉenoj. 
-Tutmozis - diris li al la adjutanto - ordonu tuj rosti min sur 
malgranda fajro, sed ne restigu min duan fojon en la bieno. 
-Jes - aprobis Tutmozis - la amo estas kiel la mielo: kun plezuro oni povas ĝin gustumi, sed oni ne povas sin bani en ĝi. Brr!... 
Tremoj kuras sur mia dorso, kiam mi pensas, ke vi pasigis preskaŭ 
du monatojn, nutrata per kisoj vespere, per daktiloj matene kaj per 
azenina lakto tagmeze. 
-Sara estas tre bona knabino - interrompis la princo. 
-Mi ne parolas pri ŝi, sed pri la Hebreoj, kiuj invadis la bienon, 
kiel la papirusoj la marĉojn. Ĉu vi vidas, ke ili ankoraŭ sekvas vin 
per la okuloj, eble eĉ sendas al vi salutojn... - daŭrigis la flatulo. 
La princo tedite sin turnis al alia flanko, kaj Tutmozis gaje palpebrumis al la oficiroj, kvazaŭ por komprenigi al ili, ke Ramzes ne 
baldaŭ forlasos ilian societon. 
Ju pli malproksimen ili leviĝis sur la rivero, des pli densaj estis la 
popolaj amasoj sur la bordoj kaj la ŝipetoj sur Nilo, des pli multenombraj estis la floroj, kronoj kaj bukedoj, ĵetataj al la ŝipo de l' 
faraono. 
Unu mejlon de Memfiso staris popolamasoj kun standardoj, dioj 
kaj orkestro, sonis granda bruo, simila al fulmotondro. 
-Jen lia sankteco! - ekkriis ĝoje Tutmozis. 
Antaŭ la okuloj de l' rigardantoj aperis unika vidaĵo. En la mezo 
de la vasta kurbiĝo de l' rivero veturis la grandega ŝipo de l' faraono, kun levita antaŭo kvazaŭ cigno. Dekstre kaj maldekstre, kvazaŭ 
du grandegaj flugiloj rapidis sennombraj ŝipetoj de l' regnanoj, kaj 
malantaŭe, kvazaŭ riĉa ventumilo, sin dismetis la sekvantaro de la 
estro de Egipto. 
Ĉiu vivanta kriis, kantis, aplaŭdis aŭ ĵetis florojn al la piedoj de 
l' sinjoro, kiun cetere neniu vidis. Sufiĉis, ke super la orita tendo kaj 
super la bukedoj de strutaj plumoj flirtis ruĝe-blua standardo, la 
signo de l' ĉeesto de la faraono. 
La homoj en la ŝipetoj estis kiel ebriaj, la homoj sur la bordo, kiel 
frenezaj. Ĉiumomente iu ŝipeto tuŝegis aŭ renversis alian kaj iu falis 
en la akvon, el kiu, feliĉe, forkuris la krokodiloj, timigitaj de la eksterordinara bruo. Sur la bordoj ĉiuj puŝis unu alian, ĉar neniu rigardis sian najbaron, patron, infanon, sed fiksis la frenezajn okulojn 
sur la ora beko de la ŝipo kaj sur la reĝa tendo. Eĉ la piedpremataj 
homoj, al kiuj la ondanta amaso senkonscie rompis la ripojn kaj 
tordis la artikojn, havis nur unu krion: 
-Vivu eterne, vi nia estro!... brilu, suno de Egipto! 
La saluta frenezo baldaŭ infektis ankaŭ la ŝipon de l' kronprinco: la oficiroj, soldatoj kaj remistoj, kunpremitaj en unu amason,
vete kriis, kaj Tutmozis, forgesante pri la kronprinco grimpis la altan antaŭon de l' ŝipo kaj preskaŭ falis en la akvon. 
Subite sur la reĝa ŝipo oni ektrumpetis kaj post momento respondis trumpeto de la ŝipo de Ramzes. Dua signalo kaj - la princo 
estis antaŭ la patro. 
La vido de l' faraono aŭ eble la tondro de krioj, bruantaj ĉirkaŭe, 
duone svenigis la princon, kaj li ne povis diri eĉ unu vorton. Li falis al la piedoj de l' patro, kaj la sinjoro de l' mondo premis lin al sia 
dia brusto. 
Post momento oni levis la flankojn de la tendo kaj la tuta popolo 
de ambaŭ bordoj de Nilo ekvidis sian estron sur la trono, kaj sur la 
plej alta ŝtupo la kronprincon, genuantan, kun la kapo sur la patra 
brusto. 
Fariĝis tia silento, ke oni aŭdis la flirtadon de la standardoj sur 
la ŝipoj, kaj subite eksplodis grandega krio, pli granda ol ĉiuj antaŭaj. La egipta popolo honoris per ĝi la repaciĝon de l' patro kun 
la filo, aklamis la nunan, salutis la estontan estron. Se iu esperis ion 
de la malpacoj en la familio de l' faraono, li povis hodiaŭ konvinkiĝi, 
ke la nova reĝa branĉo estas forte kunkreskita kun la trunko. 
La aspekto de lia sankteco ne montris bonfarton. Post ama akcepto, li ordonis al la filo sidiĝi apud la trono kaj diris: 
-Mia animo sopiris al vi, Ramzes, des pli varme, ju pli bonajn 
novaĵojn mi havis pri vi. Hodiaŭ mi vidas, ke vi estas ne nur junulo kun leona koro, sed ankaŭ viro plena de prudento, kiu scias juĝi 
la proprajn agojn, scias sin regi kaj kiu komprenas la ŝtatajn raciojn. 
Kaj kiam la kortuŝita princo silentis kaj kisis la patrajn piedojn, 
la monarĥo daŭrigis: 
-Vi bone agis, forlasante la komandon de du grekaj korpusoj, 
ĉar vi meritas la memfisan korpuson, kies estro vi estas de hodiaŭ...
-Mia patro!... - murmuretis la tremanta princo. 
-Krom tio, en Malsupra Egipto, malfermita de tri flankoj al la 
atakoj de l' malamikoj, mi bezonas viron bravan kaj prudentan, kiu 
vidus ĉion ĉirkaŭe, juĝus en sia koro kaj rapide agus en subitaj okazoj. Kaj tial en ĉi tiu duono de l' regno mi nomas vin vic-reĝo. 
Larmoj fluis el la okuloj de Ramzes. Per ili li adiaŭis sian junecon 
kaj salutis la povon, al kiu de multe da jaroj sopiris malpacience lia 
animo. 
-Mi jam estas laca homo kaj malforta de la malsanoj - diris la 
monarĥo - kaj se ne detenus min la zorgo pri la estonteco de l' ŝtato kaj pri via juneco, ankoraŭ hodiaŭ mi petus la eterne vivantajn 
antaŭulojn, ke ili alvoku min al sia gloro. 
Sed ĉiu tago estas por mi pli kaj pli peza, kaj tial, Ramzes, vi komencos dividi kun mi la ŝarĝon de l' povo. Kiel la kokino instruas 
siajn idojn serĉi grajnojn kaj sin gardi kontraŭ vulturo, same mi 
instruos al vi la malfacilan arton regi la ŝtaton kaj observi la agojn 
de l' malamikoj. Ho, falu iam sur ilin, kiel la aglo sur la timemajn 
perdrikojn! 
La reĝa ŝipo kaj ĝia brila sekvantaro albordiĝis al la kastelo. La 
laca monarĥo suriris portilon, kaj en la sama momento Herhor proksimiĝis al la kronprinco: 
-Permesu al mi, nobla princo - diris li - esti la unua, kiu ĝojas 
pro via leviĝo. Komandu kun sukceso la armeojn kaj regu same feli- 
ĉe nian ĉefan provincon por la gloro de Egipto! 
Ramzes forte premis lian manon. 
-Vi tion faris, Herhor? - demandis li. - Vi havas la tutan mian 
dankemon kaj vi konvinkiĝos, ke ĝi ion valoras. 
-Vi jam rekompencis min, parolante tiel - respondis Herhor. 
La princo volis foriri, Herhor haltigis lin.
-Ankoraŭ unu malgranda vorto - diris li. - Avertu, kronprinco, unu el viaj virinoj, Saran, ke ŝi ne kantu religiajn himnojn... 
Kaj kiam Ramzes mire lin rigardis, li aldonis: 
-Tiam dum la promenado sur Nilo, ĉi tiu knabino kantis nian 
plej sanktan himnon, kiun aŭdi havas la rajton nur la faraono kaj 
ĉefepiskopoj. La malfeliĉa infano povus kare pagi sian kantan arton 
kaj sian nescion pri tio, kion ŝi kantas. 
-Ŝi do faris blasfemon? - demandis la konfuzita princo. 
-Nevole - respondis la ĉefepiskopo. - Feliĉe sole mi aŭdis kaj 
mi pensas, ke inter ŝia kanto kaj nia himno estas simileco tre malproksima. En ĉiu okazo ŝi ne ripetu ĝin. 
-Kaj ŝi devas sin purigi - aldonis la princo. - Ĉu sufiĉos por 
fremdulino, se ŝi oferos al la templo de Izido tridek bovinojn? 
-Bone, ŝi oferu - respondis Herhor kun delikata grimaco. - La 
diojn ne ofendas la oferoj... 
-Kaj vi, nobla sinjoro - daŭrigis Ramzes - bonvolu akcepti ĉi 
tiun miraklan ŝildon, kiun mi ricevis de mia sankta avo... 
-Mi?... La ŝildon de Amenhotep?... - ekkriis la ministro. - Ĉu 
mi ĝin indas? 
-Per la saĝo vi egalas mian avon, kaj per la posteno vi lin egalos. 
Herhor silente kliniĝis profunde. Ĉi tiu ora ŝildo, inkrustita per 
multekostaj ŝtonoj, havis, krom granda mona valoro, forton de l' 
amuleto ĝi do estis reĝa donaco. 
Sed pli gravaj estis la vortoj de l' princo, ke Herhor per la posteno egalos Amenhotepon... Ĉu la kronprinco jam decidiĝis edziĝi 
kun la filino de li, Herhor?... 
Tio estis la plej amata revo de la ministro kaj de la reĝino Nikotris Tamen oni devas konfesi, ke Ramzes parolante pri la estonta posteno de Herhor, tute ne pensis pri la edziĝo kun lia filino, sed
pri novaj honoraj oficoj por li, kiuj mankis nek en la temploj, nek 
en la kortego.
XVIII 
De l' tago, kiam li fariĝis vic-reĝo de Malsupra Egipto, komenciĝis por Ramzes vivo tre laciga, kian li tute ne atendis, kvankam li naskiĝis kaj kreskis en la reĝa kortego. 
Oni simple tiranis lin, kaj liaj ekzekutistoj estis vizitantoj de ĉiuj 
specoj kaj rangoj. 
Jam en la unua tago, vidante la hom-amason, kiuj puŝante unu 
alian nevole piedpremis liajn herbejojn, rompis liajn arbojn, eĉ difektis la ĉirkaŭmuron, la kronprinco postulis soldatajn gardistojn 
por sia domo. Sed en la tria tago li devis forkuri el sia domo, en la 
kastelon, kies multenombraj gardistoj kaj precipe altaj muroj malfaciligis la eniron. 
En la daŭro de la dekado antaŭ la forveturo Ramzes vidis reprezentantojn de la tuta Egipto se ne de la tuta tiama mondo. 
En la komenco oni enlasis la grandajn. Venis por lin saluti: ĉefepiskopoj, ministroj, ambasadoroj feniciaj, grekaj, hebreaj, asiriaj, 
nubiaj, - eĉ iliajn kostumojn li ne povis ekmemori. Poste venis estroj de la najbaraj nomesoj, juĝistoj, skribistoj, supraj oficiroj de la 
Memfisa korpuso kaj bienposedantoj. 
Ĉi tiuj homoj postulis nenion, ili esprimis nur sian ĝojon. Sed la 
princo, aŭskultante ilin de la mateno ĝis la tagmezo kaj de la tagmezo ĝis la vespero, sentis kapturnon kaj tremon en ĉiuj membroj. 
Poste venis kun donacoj reprezentantoj de pli malaltaj klasoj: 
komercistoj kun oro, sukceno, eksterlandaj teksaĵoj, parfumoj kaj 
fruktoj. Poste bankieroj kaj pruntedonantoj por procentoj. Poste
arĥitektoj kun planoj de novaj konstruaĵoj, skulptistoj kun projektoj de statuoj kaj plataj skulptaĵoj, ŝtonistoj, fabrikantoj de argilaj 
vazoj, lignaĵistoj ordinaraj kaj artaj, forĝistoj, fandistoj, tanistoj, 
vinberkulturistoj, teksistoj, eĉ paraŝitoj, kiuj malfermadis la korpojn 
de l' mortintoj. 
Ankoraŭ ne estis finita la procesio de la honorantoj, kiam venis 
armeo da petantoj. Invalidoj, vidvinoj kaj orfoj de l' oficiroj postulis pension; nobelaj sinjoroj - kortegajn oficojn por la filoj. Inĝenieroj alportis projektojn de novaj metodoj de l' irigacio, kuracistoj 
rimedojn kontraŭ ĉiuj malsanoj, antaŭdiristoj - horoskopojn. Parencoj de malliberuloj prezentis petojn pri malgrandigo de la puno, 
kondamnitoj al la morto - pri pardono, malsanuloj petis, ke la 
kronprinco tuŝu ilin aŭ donu al ili sian sputon. 
Sin prezentis fine belaj virinoj kaj patrinoj de belaj filinoj, humile, sed trude petante, ke la kronprinco akceptu ilin en sian domon. 
Kelkaj difinis la altecon de la postulata salajro, rekomendis sian 
virgecon kaj siajn talentojn. 
Post dektaga rigardado de novaj personoj kaj vizaĝoj, post dektaga aŭskultado de petoj, kiujn kontentigi povus nur la riĉaĵoj de la 
tuta mondo kaj la dia potenco, la princo estis konsumita. Li ne povis 
dormi, estis tiel ekscitema, ke la zumo de l' muŝo kolerigis lin kaj 
dum momentoj li ne komprenis, kion oni parolis al li. 
En ĉi tiu okazo Herhor ree helpis lin. Al la potenculoj li ordonis 
diri, ke la princo ne akceptas plu, kaj kontraŭ la popolo, kiu atendis malgraŭ la admonoj al disiro, li sendis taĉmenton de l' nubiaj 
soldatoj kun bastonoj. Ili sukcesis multe pli facile ol Ramzes, kontentigi la homan avidecon. Antaŭ kiam pasis unu horo, la petantoj 
malaperis de l' placo, kaj multaj dum kelke da tagoj metis kompresojn sur la kapon aŭ sur alian batitan parton de sia korpo.
Post ĉi tiu provo plenumi la vic-reĝan devon, la princo eksentis 
profundan malestimon al la homoj kaj fariĝis apatia. 
Du tagojn li kuŝis sur la kanapo kun la manoj sub la kapo, senpense rigardante la plafonon. Li ne miris plu, ke lia pia patro pasigas la tempon antaŭ la altaroj de l' dioj, sed ne povis kompreni, kiel 
Herhor sukcesas plenumi tiom da aferoj, kiuj kiel fulmotondro ne 
nur superas la homajn fortojn, sed eĉ povas lin frakasi. 
-Kiel alkonduki al la triumfo niajn planojn, se amaso da petantoj ligas nian volon, manĝas niajn pensojn, trinkas nian sangon?... 
Post dek tagoj mi estas malsana, post unu jaro sendube mi malsaĝiĝus... En tiaj kondiĉoj oni povas fari neniajn projektojn, oni 
povas nur defendi sin kontraŭ la frenezo... 
Li estis tiel timigita de sia senforteco sur la posteno de l' supera 
estro, ke li alvokis Herhoron kaj per ĝemanta voĉo rakontis al li sian 
ĉagrenon. 
La ŝtata viro kun rideto aŭskultis la plendojn de la juna direktanto de la regna ŝipo, fine li diris: 
-Ĉu vi scias, sinjoro, ke la grandegan palacon, en kiu ni loĝas, 
konstruis unu sola arĥitekto, Senebi, kiu cetere mortis ne fininte 
ĝin. Kaj certe vi komprenos, kiel ĉi tiu eterne vivanta arĥitekto povis 
plenumi sian planon, neniam laciĝante kaj ĉiam konservante gajan 
humoron? 
-Mi volus scii... 
-Li mem ne faris ĉion; li ne hakis la trabojn kaj la ŝtonojn, ne 
faris la brikojn, ne portis ilin sur la trabaĵon, ne metis ilin unu sur 
alia, ne cementis. Li nur desegnis la planon, eĉ por tio li havis helpantojn. 
Kontraŭe vi, princo, volas mem ĉion plenumi, mem aŭskulti kaj 
aranĝi ĉiujn aferojn. Tio superas la homajn fortojn. 
-Kiel mi povis fari alie, se inter la petantoj estis maljuste kondamnitaj aŭ ne rekompencitaj laŭ la meritoj? La fundamento de l' 
ŝtato ja estas la justeco - respondis la kronprinco. 
-Kiom da homoj vi povas aŭskulti dum unu tago, sen laciĝo? - 
demandis Herhor. 
-Dudek, ne pli multe... 
-Vi estas tre feliĉa. Mi aŭskultas maksimume ses aŭ dek, sed tio 
ne estas petantoj, - ili estas la grandaj skribistoj, intendantoj kaj 
ministroj. Ĉiu el ili raportas al mi ne detalojn, sed plej gravajn aferojn pri la armeo, faraonaj bienoj, religiaj aferoj, tribunaloj, movoj 
de Nilo. Ili ne alportas al mi bagatelojn, ĉar ĉiu el ili, antaŭ la alveno al mi, devis aŭskulti dekon da malsuperaj skribistoj. Ĉiu skribisto kaj ĉiu intendanto malsupera kolektis novaĵojn de deko da subintendantoj kaj subskribistoj, kaj tiuj siavice de dek malsuperaj oficistoj. 
Tiamaniere mi kaj lia sankteco, parolante nur kun dek homoj 
ĉiutage, konas plej gravajn novaĵojn de cent mil punktoj de la lando kaj de l' mondo. 
La gardisto, kiu gardas parton de la strato en Memfiso, vidas nur 
kelke da domoj. La dekestro konas la tutan straton, la centestro - 
parton de la urbo, la urbestro - la tutan urbon, kaj la faraono estas super ili ĉiuj, kvazaŭ sur la plej alta pilono de la templo de Ptah 
kaj vidas ne nur Memfison, sed ankaŭ la urbojn: Soĥem, On, Ĥeraŭ, 
Turra, Tetani, ilian ĉirkaŭaĵon kaj pecon de la okcidenta dezerto. 
De tiu ĉi alteco la faraono ne rimarkas la homojn maljuste kondamnitajn aŭ rekompencitajn, sed li vidas amason da kolektiĝintaj 
senokupaj laboristoj. Li ne vidas la soldatojn en la drinkejo, sed li 
ekkonas, ĉu ia regimento faras ekzercojn. Li ne vidas, kion kuiras 
por la tagmanĝo iu kamparano aŭ urbano, sed rimarkas brulon komenciĝantan en la kvartalo. Ĉi tiu ŝtata organizo - diris Herhor 
viviĝante - estas nia gloro kaj potenco. Kaj kiam Snofru, unu el la
faraonoj de la unua dinastio, demandis pastron, kian monumenton 
li devas konstrui por si, ĉi tiu respondis: 
-Desegnu, sinjoro, sur la tero kvadraton kaj metu sur ĝi ses milionojn da ŝtonoj - ili reprezentos la popolon. Sur tiu ĉi tavolo metu sesdek mil ĉirkaŭhakitajn ŝtonojn - tio estos viaj malsuperaj oficistoj. Sur tio metu ses mil poluritajn ŝtonojn - tio estos superaj 
oficistoj. Sur tio starigu sesdek ŝtonojn ornamitajn per skulptaĵoj - 
tio estos viaj plej proksimaj konsilistoj kaj militestroj, kaj sur la supro metu unu solan ŝtonon kun ora bildo de l' suno - kaj tio estos 
vi mem. 
-Tiel faris la faraono Snofru. Tiamaniere leviĝis la plej antika 
ŝtupa piramido - la plej evidenta bildo de nia regno - kaj naskis 
ĉiujn aliajn. Ili estas konstruaĵoj nemoveblaj, de kies supro oni vidas la ekstremojn de l' mondo, kaj kiuj estos miro de plej malproksimaj generacioj. 
Sur tia organizo estas bazita nia supereco je la najbaroj. Etiopianoj estis same multenombraj kiel ni, sed ilia reĝo mem zorgis pri sia 
brutaro, mem bastonis siajn regnanojn, ne konis ilian nombron, ne 
sciis kolekti ilin, kiam venis niaj armeoj. Ne ekzistis tie unu sola 
Etiopio, sed granda amaso de neordigitaj homoj, kaj tial hodiaŭ ili 
estas niaj vasaloj. 
La libia princo mem juĝas ĉiun aferon precipe inter riĉaj homoj 
kaj oferas al ili tiom da tempo, ke li apenaŭ povas rigardi post sin. 
Kaj tial ĉe lia flanko naskiĝas tutaj bandoj da rabistoj, kiujn ni ekstermas. 
Sciu ankaŭ tion, sinjoro, ke se Fenicio havus unu komunan estron, kiu scius, kio okazas en ĉiuj urboj kaj komandus en ili, ĉi tiu 
lando ne pagus al ni eĉ unu utenon da tributo. Kaj kia feliĉo por ni, 
ke la reĝoj de Ninivo kaj Babelo havas nur unu ministron kaj estas 
tiel lacaj de la alfluo de l' aferoj, kiel vi hodiaŭ! Ili volas mem ĉion
vidi, juĝi kaj ordoni kaj implikis la aferojn de l' ŝtato por cent jaroj. 
Sed se troviĝus iu malnobla egipta skribisto, kiu irus tien klarigi al 
la reĝoj iliajn erarojn en la regado kaj aranĝus nian oficistan hierar- 
ĥion, nian piramidon, post dekkelko da jaroj Judeo kaj Fenicio falus en la manojn de Asirianoj kaj post kelkdeko da jaroj - de l' oriento kaj nordo, tra la maro kaj tra la tero tombus sur nin potencaj 
armeoj, kiujn ni eble ne povus kontraŭstari. 
-Ni do hodiaŭ ataku ilin, profitante ilian malordon - ekkriis la 
princo. 
-Ni ankoraŭ ne resaniĝis post niaj antaŭaj venkoj - respondis 
Herhor malvarme kaj komencis adiaŭi Ramzeson. 
-Ĉu la venkoj malfortigis nin? - eksplodis la kronprinco. - Ĉu 
ni ne alportis trezorojn?... 
-Kaj ĉu ne malboniĝas la hakilo, per kiu ni dehakas la arbojn?... 
- demandis Herhor kaj foriris. 
La princo komprenis, ke la ministro deziras pacon por ĉiu prezo, kvankam li mem estas ĉefestro de la armeo. 
-Ni vidos!... - murmuretis li al si mem. 
Kelke da tagoj antaŭ sia forveturo Ramzes estis alvokita al lia 
sankteco. La faraono sidis sur apogseĝo en marmora salono, kie 
estis neniu, kaj kies kvar pordojn gardis nubiaj soldatoj. 
Apud la reĝa seĝo staris tabureto por la princo kaj malgranda 
tablo ŝarĝita de dokumentoj, skribitaj sur papiruso. Sur la muroj 
estis koloraj skulptaĵoj, prezentantaj la terkulturajn okupojn, kaj en 
la anguloj de l' salono rigidaj statuoj de Oziriso kun melankolia rideto sur la lipoj. 
Kiam laŭ ordono de l' patro la princo sidiĝis, lia sankteco diris: 
-Vi havas ĉi tie, mia filo, viajn dokumentojn, kiel generalo kaj 
vic-reĝo. Ŝajnas, ke la unuaj tagoj de l' regado lacigis vin?... 
-En la servado de via sankteco mi trovos fortojn.
-Flatulo!... - ekridetis la reĝo. - Memoru, ke mi ne volas, ke 
vi trolacigu vin... Amuziĝu, la juneco bezonas distraĵojn. Sed tio ne 
signifas, ke vi ne havas gravajn aferojn por plenumi. - 
-Mi estas preta. 
-Unue... unue mi malkovros al vi miajn ĉagrenojn. Nia trezorejo 
havas malbonan aspekton: la alfluo de la impostoj estas pli kaj pli 
malgranda, precipe el Malsupra Egipto, kaj la elspezoj kreskas... La 
monarĥo ekmeditis. 
-Ĉi tiuj virinoj... ĉi tiuj virinoj, Ramzes, englutas la riĉaĵojn ne 
nur de simplaj homoj, sed ankaŭ miajn. Mi havas kelkcenton da ili, 
kaj ĉiu volas posedi kiel eble plej multe da ĉambristinoj, modistinoj, 
frizistoj, sklavoj por la portiloj, sklavoj por la ĉambroj, ĉevaloj, remistoj, eĉ favoratoj kaj infanoj... La malgrandaj infanoj!... Kiam mi 
revenis de, Teboj, unu el tiuj ĉi sinjorinoj, kiun mi eĉ ne memoras, 
baris al mi la vojon kaj montrante fortan trijaran knabon, postulis, 
ke mi destinu por li bienon, ĉar tio estas, kiel ŝi diris, mia filo... Trijara filo, ĉu vi komprenas?... Kompreneble mi ne povis disputi kun 
virino, precipe pri tiel delikata afero. Sed pli facile estas al nobelulo esti ĝentila, ol trovi monon por ĉiu simila fantazio... 
Li balancis la kapon kaj ripozinte iom daŭrigis: 
-Dume miaj enspezoj, de la komenco de l' regado, malgrandiĝis 
ĝis duono, precipe en Malsupra Egipto. Mi demandas: kion tio signifas?... Oni respondas: la popolo malriĉiĝis, la nombro de la lo- 
ĝantoj malgrandiĝis, la maro okupis parton de teroj norde, kaj la 
dezerto oriente, estis kelke da senfruktaj jaroj, unuvorte katastrofo post katastrofo, kaj la trezorejo estas pli kaj pli malprofunda.... 
Mi do petas vin: esploru kaj klarigu al mi ĉi tiun aferon. Ĉirkaŭrigardu, koniĝu kun homoj bone informitaj kaj verdiraj kaj formu el 
ili esploran komitaton. Kaj kiam ili komencos prezenti raportojn, ne 
tro konfidu al la papiruso, sed mem kontrolu tion aŭ alion. Mi aŭ-
das, ke vi havas la okulon de militestro, kaj se estas tiel, unu rigardo instruos vin, kia grado estas precizaj la raportoj de la membroj 
de via komitato. 
Sed ne rapidu formi definitive vian opinion kaj antaŭ ĉio ne publikigu ĝin. Enskribu ĉiun gravan konkludon, kiu pasos tra via kapo, 
kaj post kelke da tagoj esploru la aferon kaj ree faru notojn. Tio 
instruos al vi singardemon en la juĝoj kaj justan komprenon de l' 
aferoj. 
-Estos, kiel ordonas via sankteco - intermetis la princo. 
-La dua komisio, kiun vi devas plenumi, estas pli malfacila. Io 
okazas tie, en Asirio, kio komencas maltrankviligi mian registaron. 
Niaj pastroj rakontas, ke post la norda maro estas piramida 
monto, ordinare kovrita de verdaĵo ĉe la malsupro kaj de neĝo sur 
la pinto, kaj kiu havas strangajn kutimojn. Post longaj jaroj de l' 
trankvilo subite ĝi komencas fumiĝi, tremi, brui kaj poste ĝi sputas 
el si tiom da fluida fajro, kiom da akvo posedas Nilo. Tiu ĉi fajro en 
kelke da fluejoj rulfalas sur ĝiaj flankoj kaj ruinigas la laboron de l' 
terkulturistoj sur grandega spaco. 
Mia kara princo, Asirio estas tia monto. Dum tutaj jarcentoj la 
paco kaj silento regas en ĝi. Sed subite leviĝas interna ventego, 
grandaj armeoj elfluas oni ne scias de kie kaj detruas la kvietan 
najbaraĵon. 
Hodiaŭ apud Ninivo kaj Babelo oni aŭdas boladon: la monto 
fumiĝas. Vi do devas ekscii, ĉu efektive ĉi tiu fumo antaŭdiras ventegon, kaj trovi antaŭgardajn rimedojn. 
Ĉu mi scios tion fari?... - mallaŭte demandis la princo. 
Oni devas ellerni rigardi - diris la faraono. - Se vi volas bone 
ekkoni ion, ne kontentiĝu per la atesto de viaj propraj okuloj, sed 
certigu al vi la helpon de kelkaj paroj da fremdaj. 
Ne limigu vin per la juĝoj de solaj Egiptanoj, ĉar ĉiu popolo kaj
ĉiu homo havas specialan manieron vidi la aferojn kaj ne kaptas la 
tutan veron. Aŭskultu do, kion pensas pri Asirianoj: Fenicianoj, 
Ĥetoj, Hebreoj kaj Egiptanoj kaj zorge pesu en via animo, kio komuna estas en iliaj opinioj pri Asirio. 
Se ĉiuj diros, ke danĝero iras de Asirio, vi ekscios, ke ĝi iras. Sed 
se, diversaj homoj parolos diversmaniere, ankaŭ tiam maldormu, 
ĉar la saĝo ordonas antaŭvidi prefere malbonon ol bonon. 
-Via alteco parolas, kiel dioj - murmuretis Ramzes. 
-Mi estas maljuna, kaj de la alto de l' trono oni vidas tiajn aferojn, kiujn eĉ ne antaŭsentas simplaj homoj. Se vi demandus la sunon, kion ĝi opinias pri la aferoj de l' mondo, ĝi rakontus ankoraŭ 
pli interesajn novaĵojn. 
-Inter la homoj, kiujn mi devas demandi pri Asirio, vi ne nomis 
Grekojn - intermetis la kronprinco. 
-Grekoj!... Grekoj!... - diris li - granda estonteco estas rezervita al ĉi tiu popolo. Kompare kun ni ili estas ankoraŭ infanoj, sed 
kia animo loĝas en ili. 
Ĉu vi memoras mian statuon, faritan de greka skulptisto?... Tio 
estas alia mi mem, vivanta homo!... Mi havis ĝin dum unu monato en mia palaco, sed fine mi donacis ĝin al la templo en Teboj. Ĉu 
vi kredos: la timo kaptis min, ke ĉi tiu ŝtona "mi" leviĝos de sia seĝo 
kaj postulos duonon de la povo... Kia malordo fariĝus en Egipto!... 
Grekoj!... Ĉu vi vidis la vazojn, kiujn ili fabrikas, la malgrandajn 
palacojn, kiujn ili konstruas?... El ĉi tiu argilo kaj ŝtono eliĝas io, kio 
ĝojigas mian maljunecon kaj igas min forgesi la malsanon... 
Kaj ilia lingvo... Ho dioj, tio ja estas muziko, skulptado kaj pentrado. Vere mi diras, ke se Egipto povus iam morti kiel homo, Grekoj fariĝus niaj heredantoj. Kaj ili ankoraŭ kredigus al la mondo, ke 
ĉio ĉi estas ilia verko, kaj ke ni - ni neniam ekzistis... Tamen ili estas nur lernintoj de niaj malsuperaj lernejoj, ĉar, kiel vi scias, ni ne 
havas la rajton instrui al la eksterlanduloj la superajn sciencojn. 
-Tamen, patro, vi, ŝajnas al mi, ne konfidas al Grekoj. 
-Ĉar tio estas stranga nacio: oni povas kredi nek al Fenicianoj, 
nek al Grekoj. Feniciano, kiam li volas, vidas kaj diras la veron, la 
veron firman kiel la egiptaj konstruaĵoj... Sed oni neniam scias, kiam li volas diri la veron. Kaj Greko, simpla kiel infano, li ĉiam parolus vere, sed li ne scias plu tion fari. 
Ili vidas la tutan mondon alie ol ni. Antaŭ iliaj strangaj okuloj, ĉio 
tiel brilas, koloriĝas kaj aliiĝas, kiel la ĉielo kaj akvo de Egipto. Ĉu 
do oni povas konfidi al ilia opinio? 
En la tempo de la teba dinastio, malproksime en la nordo, estis 
urbeto Troja, kiajn ĉe ni oni kalkulas 20,000. Ĉi tiun kokejon atakadis diversaj grekaj vaguloj, kiuj tiel turmentis ĝian nemultenombran 
loĝantaron, ke Trojanoj post dekjara batalado bruligis sian malgrandan citadelon kaj transloĝiĝis en alian lokon. 
Ordinara rabista historio!... sed, rigardu, kiajn poemojn Grekoj 
kantas pri la trojaj bataloj. Ni ridas ĉi tiujn miraklojn kaj heroaĵojn, 
ĉar nia registaro havis detalajn raportojn pri la faktoj. Ni vidas ĉi 
tiujn frapantajn mensogojn, kaj tamen... ni aŭskultas tiujn ĉi kantojn, kiel la infano aŭskultas la fabelojn de sia vartistino, kaj ni volus aŭdi ilin senĉese!... 
Tiaj estas Grekoj: mensoguloj de la naskiĝo, sed agrablaj kaj bravaj. Ĉiu el ili prefere oferus la vivon, ol dirus la veron, ne por la 
profito, kiel Fenicianoj, sed pro bezono de sia animo. 
-Kaj kion mi devas pensi pri Fenicianoj? 
-Ili estas homoj saĝaj, tre laboremaj kaj kuraĝaj, sed komercistoj; por ili la tuta vivo estas bazita sur la mona profito, se nur ĝi 
estas granda, kiel eble plej granda!... Fenicianoj estas kiel la akvo: 
ĝi alportas multon, forportas multon kaj penetras ĉien. Oni devas
doni al ili plej malmulte kaj antaŭ ĉio sin gardi, ke ili ne eniru Egipton tra fendoj kaŝite. 
Se vi bone pagos al ili kaj donos al ili esperon de ankoraŭ pli 
granda profito, ili estos bonegaj agentoj. Tion, kion ni scias pri la 
sekretaj movoj en Asirio, ni eksciis per ili. 
-Kaj Hebreoj?... - murmuretis la princo, mallevante la okulojn. 
-Tre inteligenta nacio, sed ili estas malgajaj fanatikoj kaj naskitaj 
malamikoj de Egipto. Nur kiam ili eksentos sur sia nuko la asirian 
sandalon, subforĝitan per najloj, ili sin turnos al mi. Ne okazu tio 
tro malfrue! Sed oni povas uzi ilin... Kompreneble ne ĉi tie, sed en 
Ninivo kaj Babelo. 
La faraono jam estis laca. La princo falis do antaŭ li sur la viza- 
ĝon, kaj ricevinte la patran ĉirkaŭprenon, iris al la patrino. 
La reĝino sidis en sia kabineto, teksis maldikan tolon por la vestoj de l' dioj, kaj ŝiaj honoraj servistinoj kudris kaj brodis vestojn, 
aŭ faris bukedojn. Juna pastro bruligis incenson antaŭ la statuo de 
Izido. 
-Mi venas - diris la princo - por danki vin, patrino, kaj adiaŭi. 
La reĝino leviĝis kaj ĉirkaŭprenante lian kolon, diris kun larmoj: 
-Kiel vi ŝanĝiĝis?... Vi jam estas viro!... Tiel malofte mi renkontas vin, ke mi povus forgesi viajn trajtojn, se mi ne vidus ilin ĉiam 
en mia koro. Malbona... Mi tiom da fojoj kun la ministro veturis al 
via bieno, pensante ke vi fine ĉesos senti vin ofendita, kaj vi alkondukis renkonte al mi vian konkubinon... 
-Pardonu... pardonu!.... - diris Ramzes, kisante la patrinon. 
La patrino elkondukis lin en ĝardenon, kie kreskis strangaj floroj, 
kaj kiam ili restis sen atestantoj, ŝi diris: 
-Mi estas virino, min interesas do virino kaj patrino. Ĉu vi volas preni ĉi tiun knabinon kun vi, en vojaĝon?... Memoru, ke la bruo 
kaj movado, kiu ĉirkaŭos vin, povas malutili al ŝi kaj al ŝia infano.
Por la gravedaj virinoj plej konvenaj estas la silento kaj la trankvilo. 
-Ĉu vi parolas pri Sara? - demandis Ramzes kun miro. - Ŝi estas graveda?... Ŝi nenion diris al mi... 
-Eble ŝi hontas, eble ŝi mem ne scias - respondis la reĝino... - 
En ĉiu okazo la vojaĝo... 
-Mi tute ne intencas kunpreni ŝin!... - elekriis la princo. - Sed 
kial ŝi kaŝas tion de mi... kvazaŭ la infano ne estus mia?... 
-Ne estu suspektema - admonis lin la patrino. - Tio estas ordinara hontemo de l' junaj knabinoj... Cetere, eble ŝi kaŝis sian staton timante, ke vi forlasos ŝin?... 
-Mi ja ne povas preni ŝin en mian kortegon! - interrompis la 
princo kun tia malpacienco, ke la okuloj de la reĝino ekridetis, sed 
ŝi vualis ilin per siaj longaj okulharoj. 
-Ne konvenas tro maldelikate forpuŝi virinon, kiu amis vin. Ni 
ankaŭ, de nia flanko, donos ion al ŝi. La infano de la reĝa sango 
devas esti bone edukita kaj posedi riĉaĵon. 
-Kompreneble - respondis Ramzes. - Mia unua filo, kvankam 
li ne posedos la princajn rajtojn, devas esti lokita tiel alte, ke mi ne 
hontu pro li, kaj ke li ne malbenu min. 
Ramzes adiaŭis la patrinon kaj volis veturi al Sara; por tiu ĉi celo 
li revenis en siajn ĉambrojn. 
Du sentoj skuis lin: kolero kontraŭ Sara, kiu kaŝis de li la kaŭzon 
de sia malsano, kaj fiero, ke li estos patro. 
Li, patro!... Ĉi tiu titolo donis al li gravecon, kiu kvazaŭ plifortigis lin en liaj altaj oficoj: de l' militestro kaj vic-reĝo. Patro - ne estas plu junulo, kiu devas rigardi kun respekto la pli aĝajn homojn. 
La princo estis ravita kaj kortuŝita. Li volis vidi Saran, riproĉi ŝin 
kaj poste ĉirkaŭpreni kaj superŝuti per donacoj. 
Sed kiam li revenis en sian parton de l' palaco, li trovis tie du
nomarĥojn de Malsupra Egipto, kiuj venis por prezenti al li raportojn pri siaj nomesoj, kaj kiam li estis aŭskultinta ilin, li jam estis 
laca. Krom tio, li estis akceptonta vespere ĉe si kaj ne volis malfrui. 
-Kaj ree mi ne estos ĉe ŝi - pensis li. - Malfeliĉa knabino, ŝi ne 
vidis min preskaŭ du dekadojn... 
Li alvokis la Negron. 
-Ĉu vi havas la kaĝon, kiun donis al vi Sara, kiam ni salutis lian 
sanktecon? 
-Jes - respondis la negro. 
-Prenu el ĝi unu kolombon kaj ellasu ĝin. 
-La kolomboj estas jam manĝitaj. 
-Kiu manĝis ilin?... 
-Via ekscelenco. Mi diris al la kuiristo, ke la birdoj estas donaco de sinjorino Sara, li do faris el ili rostaĵojn kaj pasteĉojn nur por 
via ekscelenco. 
-La krokodiloj englutu vin! - ekkriis la ĉagrenita princo. 
Li alvokis Tutmozison kaj senprokraste sendis lin al Sara. Li rakontis al la adjutanto pri la kolomboj kaj diris: 
-Portu al ŝi orelringojn kun smeraldoj, braceletojn por la piedoj 
kaj manoj kaj du talentojn. Diru al ŝi, ke mi koleras, ke ŝi kaŝis de 
mi sian gravedecon, sed ke mi pardonos ŝin, se la infano estos sana 
kaj bela. Se naskiĝos filo, mi donos al ŝi duan bienon! - finis li ridante. - Sed petu ŝin, ke ŝi forigu almenaŭ iom da Hebreoj, kaj akceptu almenaŭ kelke da Egiptanoj kaj Egiptaninoj. Mi ne volas, ke 
mia filo venu en la mondon en tia societo. Li eble amuziĝus kun hebreaj infanoj, kiuj instruus lin doni al la patro malbonajn daktilojn.
XIX 
La eksterlandula kvartalo en Memfiso estis en la nord-orienta 
angulo de l' urbo proksime de Nilo. Oni kalkulis tie kelkcenton 
da domoj kaj dekkelkon da miloj da, loĝantoj: Asirianoj, Hebreoj, 
Grekoj kaj precipe Fenicianoj. Tio estis riĉa kvartalo. Strato tridek 
paŝojn larĝa, sufiĉe rekta, pavimita per plataj ŝtonoj, formis la ĉefan arterion. De ambaŭ flankoj leviĝis domoj brikaj, sabloŝtonaj aŭ 
kalkŝtonaj, tri ĝis kvin etaĝojn altaj. En la keloj estis tenejoj de krudaj materialoj, en la surteraj etaĝoj loĝejoj de riĉaj homoj, pli alte 
stabloj de teksistoj, juvelistoj, ŝuistoj, supre malvastaj loĝejoj de laboristoj. 
La konstruaĵoj en ĉi tiu kvartalo, cetere kiel en ĉiuj aliaj, estis plej 
parte blankaj. Sed oni povis vidi ankaŭ domojn verdajn kiel la herbejoj, flavajn kiel la tritikaj kampoj, bluajn kiel la ĉielo kaj ruĝajn 
kiel la sango. 
En multaj domoj la antaŭaj muroj estis ornamitaj per pentraĵoj, 
prezentantaj la okupojn de iliaj loĝantoj. 
Sur la domo de la juvelisto longaj vicoj de pentraĵoj anoncis, ke 
ĝia posedanto vendas al fremdlandaj reĝoj ĉenojn kaj braceletojn, 
faritajn de li, kiuj naskis ilian miron. La grandega palaco de la komercisto estis kovrita per pentraĵoj, rakontantaj la penojn kaj dan- 
ĝerojn de la komercista vivo: sur la maro kaptas la homon teruraj 
monstroj kun fiŝaj vostoj - en la dezerto flugilaj, fajron elspirantaj drakoj, kaj sur la malproksimaj insuloj lin turmentas grandeguloj, kies sandalo estas pli granda ol fenicia ŝipo.
La kuracisto montris sur la muroj de sia kabineto personojn, kiuj 
dank' al lia helpo retrovis la perditajn brakojn kaj krurojn, eĉ la 
dentojn kaj la junecon. Kaj sur la konstruaĵo, okupita de la administrantaro de l' kvartalo, oni vidis barelon, en kiun oni ĵetas orajn 
ringojn, skribiston, al kiu iu murmuretas en la orelon kaj kondamniton, kiun bastonas du aliaj personoj. 
La strato estis plena. Apud la muroj atendis la portilistoj, ventumistoj, sendatoj kaj laboristoj, pretaj al servoj. En la mezo ondis 
seninterrompa ĉeno de komercaĵoj, portataj de homoj, azenoj aŭ 
bovoj, jungitaj al veturiloj. Sur la trotuaroj svarmis kriemaj vendistoj de akvo, vinberoj, daktiloj, fumaĵitaj fiŝoj kaj inter la vendistoj 
kolportistoj, muzikistoj kaj ĉiaspecaj artistoj. 
En ĉi tiu homa fluo, kiu ruliĝis, dispuŝis, aĉetis kaj vendis, distingiĝis la policistoj. Ĉiu havis brunan ĉemizon ĝis la genuoj, nudajn krurojn, antaŭtukon kun bluaj kaj ruĝaj strioj, mallongan glavon ĉe la flanko kaj potencan bastonon en la mano. Ĉi tiu oficisto 
promenis sur la trotuaro, iafoje parolis kun sia kolego, sed plej ofte 
sin lokis sur ŝtono, por pli bone ĉirkaŭpreni per la rigardo la amason, preterfluantan ĉe liaj piedoj. 
Ĉe tia vigleco la strataj ŝtelistoj devis agi ekstreme prudente. Ordinare du el ili komencis batalon, kaj kiam kolektiĝis hom-amaso 
kaj la policistoj regalis per bastonoj la batalantojn kaj la rigardantojn, aliaj anoj de l' arto ŝtelis. 
Preskaŭ en la mezo de la strato staris gastejo de Asarhadon, Feniciano de Tiro; en ĝi, por pli facila kontrolo, estis devigataj loĝi ĉiuj 
eksterlanduloj. Tio estis granda kvadrata domo, havanta de ĉiu flanko dekkelkon da fenestroj; ĝi ne tuŝis la najbarajn domojn, oni do 
povis ĉirkaŭiri ĝin kaj observi de tiuj flankoj. Super la ĉefa pordego pendis modelo de ŝipo, sur la fronta muro estis pentraĵoj, prezentantaj lian sanktecon Ramzeson XII dum oferado al la dioj aŭ
dum protektado de l' fremduloj, inter kiuj Fenicianoj distingiĝis per 
alta kresko kaj kuprekolora vizaĝo. 
La fenestroj estis mallarĝaj, ĉiam malfermitaj kaj nur en okazo 
de l' bezono kovrataj per kurtenoj el tolo aŭ el koloraj vergoj. La 
loĝejoj de la mastro kaj vojaĝantoj okupis tri etaĝojn; malsupre estis 
drinkejo kaj restoracio. La maristoj, portilistoj, metiistoj kaj ĝenerale pli malriĉaj vojaĝantoj manĝis kaj trinkis en la korto, kiu havis 
mozaikan plankon kaj tolajn tegmentojn, pendigitajn sur kolonoj, 
por ke oni povu vidi ĉiujn gastojn. La pli riĉaj kaj pli alte naskitaj 
festenis en la galerio, ĉirkaŭanta la korton. 
En la korto oni sidis sur la tero, ĉe ŝtonoj, kiuj anstataŭis tablojn. 
En la galerio, kie estis malvarmete, oni trovis tablojn, benkojn kaj 
seĝojn, eĉ malaltajn kanapojn el kusenoj, sur kiuj oni povis dormeti. 
En ĉiu galerio estis granda tablo, ŝarĝita per pano, viandoj, fiŝoj 
kaj fruktoj, kaj per bareloj da vino, biero kaj akvo. Negroj kaj negrinoj disportis la manĝaĵojn al la gastoj, forigis la malplenajn barelojn, alportis plenajn; skribistoj, observante la tablojn, zorge notis 
ĉiun pecon da pano, ĉiun ajlon, ĉiun pokalon da akvo. En la mezo 
de l' korto, sur pli alta loko, staris du gardistoj kun bastonoj, kiuj 
unuflanke kontrolis la servistojn kaj skribistojn, aliflanke kvietigis 
la malkonsentojn inter la malriĉaj fremduloj. Dank' al tia organizo 
ŝteloj kaj bataloj okazis ĉi tie malofte; eĉ pli ofte en la galerio, ol en 
la korto. 
La mastro de la gastejo, la fama Feniciano Asarhadon, homo pli 
ol kvindekjara, vestita per longa ĉemizo kaj muslina skarpo, iradis 
inter la gastoj, por vidi, ĉu ĉiu havas, kion li bezonas. 
-Manĝu kaj trinku, miaj filoj! - diris li al grekaj maristoj - ĉar 
tia porkaĵo kaj biero ne ekzistas en la tuta mondo. Mi aŭdis, ke ventego atakis vin en la ĉirkaŭaĵo de Rufi? Vi devus fari grandajn oferojn al la dioj, ke ili savis vin!... En Memfiso dum sia tuta vivo oni
povas ne vidi ventegon, sed sur la maro pli facile estas trovi fulmotondron ol utenon... Mi havas mielon, farunon, kaj tie en la anguloj 
staras la dioj de ĉiuj popoloj: En mia gastejo la homo povas esti sata 
kaj pia por tre malmulte da mono. 
Li deturnis sin kaj eniris en la galerion, inter la komercistojn. 
-Manĝu. kaj trinku, noblaj sinjoroj! - instigis li salutante. - La 
tempoj estas bonaj. Lia ekscelenco, la kronprinco (li vivu eterne!) 
veturas al Pi-Bast kun granda sekvantaro, kaj el Supra Egipto venis 
oro por vendo, kaj pli ol unu el vi havos belan profiton en ĉi tiu 
afero. Ni havas perdrikojn, junajn anserinojn, fiŝojn freŝajn el la 
rivero, bonegan kapreolan rostaĵon. Kaj kian vinon oni sendis al mi 
de Kipro!... Mi fariĝu Hebreo, se unu pokalo da tia nektaro ne valoras du draĥmojn!... Sed al vi, miaj patroj kaj bonfarantoj, mi donos 
ĝin por unu draĥmo. Sed nur hodiaŭ por fari la komencon. 
-Donu pokalon por duono da draĥmo, tiam ni gustumos - diris unu el la komercistoj. 
-Por duono da draĥmo! - ripetis la mastro. - Antaŭe Nilo fluos al Teboj, ol mi donos tian dolĉaĵon por duono da draĥmo! Eble 
nur por vi, sinjoro Belezis, kiu estas la perlo de Sidono... Rapide, 
sklavoj!... alportu al niaj bonfarantoj grandan kruĉon da kipra vino. 
Kiam li foriris, la komercisto, nomita Belezis, diris al siaj kamaradoj: 
-Sekiĝos mia mano, se ĉi tiu vino valoras duonon da draĥmo! 
Sed la diablo lin prenu!... Ni havos malpli da embaraso kun la polico. 
La interparolado kun la gastoj de ĉiuj nacioj kaj rangoj ne malhelpis la mastron observi la skribistojn, kiuj notis la menditajn 
manĝaĵojn kaj trinkaĵojn, kaj antaŭ ĉio vojaĝanton, kiu en la galerio sidis kun krucitaj kruroj sur kusenoj kaj dormetis ĉe plenmano 
da daktiloj kaj glaso da pura akvo. Ĉi tiu vojaĝanto havis ĉirkaŭ
kvardek jarojn, densajn harojn kaj barbon de korve nigra koloro, 
revemajn okulojn kaj strange noblajn trajtojn, kiujn neniam, ŝajnis, 
sulkigis la kolero, aŭ la timo. 
-Tio estas danĝera rato!... - pensis la mastro, suspekte lin rigardante. - Li havas aspekton de pastro, kaj portas nigran mantelon... 
Li lasis ĉe mi juvelojn kaj oron por unu talento, kaj li ne manĝas 
viandon, ne trinkas vinon.... Tio devas esti granda profeto, aŭ granda - ŝtelisto!... 
En la korton eniris du psiloj aŭ dresistoj de serpentoj kun sako 
plena de venenaj rampaĵoj kaj komencis spektaklon. La pli juna 
ludis fluton, la pli maljuna volvis ĉirkaŭ si malgrandajn kaj grandajn 
serpentojn, el kiuj ĉiu sufiĉus por dispeli ĉiujn gastojn el la gastejo 
"Sub Ŝipo". La fluto sonis pli kaj pli alte, la dresisto tordiĝis, ŝaŭmis, 
tremis konvulsie kaj senĉese incitis la serpentojn. Fine unu el la 
serpentoj ekmordis lian manon, dua la vizaĝon, kaj la trian, la plej 
malgrandan manĝis la dresisto mem. 
La gastoj kaj servistoj rigardis kun maltrankvilo la ludojn de l' 
dresisto. Ili tremis, kiam li incitis la serpentojn, fermis la okulojn, 
kiam la serpento mordis la homon. Sed kiam la psilo manĝis la serpenton, ili kriegis de ĝojo kaj miro... 
Nur la vojaĝanto de la fronta galerio ne forlasis siajn kusenojn, 
eĉ ne bonvolis ekrigardi la ludon. Kaj kiam la dresisto proksimiĝis 
por la pago, La fremdulo ĵetis teren du utenojn, donante al li signon 
per la mano ne proksimiĝi. 
La spektaklo daŭris duonon da horo. Kiam la psiloj forlasis la 
korton, al la mastro alkuris Negro, kiu servis en la ĉambroj de l' 
gastoj, kaj murmuretis ion kun tima mieno. Poste, oni ne scias de 
kie, aperis polica dekestro kaj kondukinte Asarhadonon en flankan 
niĉon, longe parolis kun li, kaj la respektinda mastro frapis al si la 
bruston, tordis la manojn kaj premis sian kapon per ambaŭ manoj.
Fine li piedbatis la Negron en la ventron, ordonis alporti al la dekestro rostitan anseron kaj kruĉon da kipra vino, kaj li mem proksimiĝis al la gasto de la fronta galerio, kiu ŝajnis ĉiam dormi, kvankam liaj okuloj estis malfermitaj. 
-Mi havas por vi malgajan novaĵon, nobla sinjoro - diris la 
mastro, sidiĝante apud la vojaĝanto. 
-La dioj sendas al la homoj pluvon kaj malĝojon, kiam tio pla- 
ĉas al ili - respondis indiferente la fremdulo. 
-Kiam ni ĉi tie rigardis la psilojn, - daŭrigis la mastro, tiregante 
sian grizan barbon - ŝtelistoj penetris en la supran etaĝon kaj ŝtelis 
viajn pakaĵojn... tri sakojn kaj keston, sendube tre multvaloran!... 
-Vi devas sciigi tion al la juĝejo. 
-Por kio al la juĝejo?... - murmuretis la mastro. - Ĉe ni la ŝtelistoj havas sian korporacion... Ni venigos ilian estron, ni taksos 
vian propraĵon, vi pagos al li dudek procentojn de ilia valoro, kaj ĉio 
estos retrovita. Mi povas helpi vin. 
-En mia lando - diris la vojaĝanto - oni ne traktas kun ŝtelistoj, mi ankaŭ ne traktos. Mi loĝas ĉe vi, al vi mi konfidis mian 
propraĵon, kaj vi estas responda pri ĝi. 
La respektinda Asarhadon komencis sin grati inter la skapoloj. 
-Homo el malproksima lando - diris li per mallaŭta voĉo - vi 
Ĥetoj kaj ni Fenicianoj estas fratoj, mi do sincere konsilas al vi eviti 
la egiptan juĝejon, ĉar ĝi havas nur unu pordon: tiun, tra kiu oni 
eniras, sed ĝi ne havas tiun, tra kiu oni eliras... 
-La dioj eĉ tra muro elkondukos la senkulpan - respondis la 
fremdulo. 
-Senkulpan!... Kiu estas senkulpa en la lando de la mallibero? 
- murmuretis la mastro. - Jen rigardu - tie la dekestro manĝas 
mian anseron, kiun mi mem volonte manĝus. Kaj ĉu vi scias, kial mi
donis al li ĉi tiun frandaĵon; forpreninte ĝin de mia propra buŝo?... 
Ĉar la policisto venis por demandi pri vi... 
Dirinte ĉi tion, la Feniciano strabe ekrigardis la fremdulon, kiu 
eĉ dum unu momento ne perdis sian trankvilon. 
-Li demandas min - daŭrigis la mastro - la policisto demandas min: "Kiu estas ĉi tiu nigrulo, kiu sidas du horojn ĉe plenmano 
da daktiloj?..." Mi respondas: Tre respektinda homo, sinjoro Phut.- 
"De kie li estas?..." - El la lando de Ĥetoj, el la urbo Harran; li 
havas tie belan domon trietaĝan kaj kampon. - "Por kio li venis ĉi 
tien?" - Li venis, mi diras, por repreni de pastro kvin talentojn, kiujn pruntedonis lia patro. 
Kaj ĉu vi scias, nobla sinjoro - daŭrigis la mastro - kion rediris 
al mi la policisto?... Jenajn vortojn: "Asarhadon, mi scias, ke vi estas fidela servisto de lia sankteco, la faraono, ke vi havas bonan 
manĝaĵon kaj nefalsitajn vinojn, kaj tial mi diras al vi - gardu vin!... 
Gardu vin kontraŭ eksterlanduloj, kiuj koniĝas kun neniu, evitas 
vinon kaj ĉiujn plezurojn kaj silentas. Ĉi tiu Phut el Harran eble 
estas asiria spiono." 
La koro ĉesis bati en mi, kiam mi aŭdis tion -. daŭrigis la mastro. - Sed vin nenio interesas!... - indignis li, vidante, ke eĉ la terura suspekto pri spionado ne influis la trankvilon de l' Ĥeto. 
-Asarhadon - diris la gasto post momento - mi konfidis al vi 
min kaj mian propraĵon. Zorgu do pri tio, ke oni redonu al mi la 
sakojn kaj keston, ĉar se ne, mi plendos kontraŭ vi al la sama policisto, kiu manĝis la anseron, destinitan por vi. 
-Permesu do, ke mi pagu al la ŝtelistoj nur dek kvin procentojn 
- ekkriis la mastro. 
-Vi ne havas rajton pagi. 
-Donu al ili almenaŭ tridek draĥmojn. 
-Ne, eĉ unu utenon ne.
-Donu al la malfeliĉuloj almenaŭ dek draĥmojn... 
-Iru en paco; Asarhadon, kaj petu la diojn, ke ili redonu al vi la 
saĝon - respondis la vojaĝanto ĉiam same indiferente. 
La mastro salte leviĝis de la kusenoj, spiregante de l' kolero. 
"Jen vipero! - pensis li. - Li venis ne nur pro la ŝuldo... Li faros ĉi tie ankaŭ ian aferon... Mia koro diras al mi, ke li estas riĉa komercisto, eble eĉ restoraciisto, kiu kun pastroj kaj juĝistoj malfermos ĉi tie apud mia flanko duan gastejon... La fajro ĉiela antaŭe 
bruligu vin! La lepro vin manĝu!... Avarulo, trompisto, ŝtelisto, de 
kiu honesta homo nenion povas profiti!" 
La nobla Asarhadon ne trankviligis ankoraŭ sian koleron, kiam 
sur la strato eksonis fluto kaj malgranda tamburo, kaj post momento enkuris kvar preskaŭ nudaj dancistinoj. La portistoj kaj maristoj 
salutis ilin per krioj de l' ĝojo, eĉ la seriozaj komercistoj en la galerio komencis scivole rigardi kaj fari rimarkojn pri ilia beleco. La 
dancistinoj salutis la ĉeestantojn per movo de l' manoj kaj per rideto. Unu el ili komencis ludi duoblan fluton, la alia akompanis ŝin 
per tamburo, kaj du pli junaj dancis ĉirkaŭ la korto tiamaniere, ke 
estis preskaŭ neniu gasto ne tuŝita per iliaj muslinaj tukoj. 
La trinkantoj komencis kanti, krii kaj inviti al si la dancistinojn, 
kaj inter la popolaĉo naskiĝis malkonsento, kiun la gardistoj facile 
trankviligis, levinte supren siajn bastonojn. Sole iu Libiano, incitita per la vido de la bastono, eltiris tranĉilon; sed du Negroj kaptis 
lin je la manoj, forprenis de li kelke da kupraj ringoj, kiel pagon por 
la manĝo, kaj elĵetis lin sur la straton. Dume unu dancistino restis 
kun la maristoj, du iris al komercistoj, kiuj donis al ili vinon kaj 
kukojn, kaj la plej maljuna iris ĉirkaŭ la tabloj kaj kolektis monon: 
-Por la templo de la dia Izido!... - kriis ŝi. - Faru oferojn, piaj 
fremduloj, por la templo de Izido, de l' diino, kiu protektas ĉiujn
estaĵojn... Ju pli multe vi donos, des pli multe da feliĉo kaj benoj vi 
ricevos... Por la templo de la patrino Izido!... 
Oni ĵetis al ŝi sur la tamburon volvaĵojn de kupra fadeno, iafoje 
orajn grajnojn. Iu komercisto demandis, ĉu oni povas ŝin viziti? kaj 
ŝi kun rideto klinis la kapon. 
Kiam ŝi eniris en la frontan galerion, Phut, enigis la manon en 
sian ledan sakon kaj eltiris oran ringon, dirante: 
-Istar estas diino granda kaj bona, akceptu ĉi tion por ŝia. templo. 
La pastrino penetre lin rigardis kaj murmuretis: 
-Anael, Sahiel... 
-Amabiel, Abalidot - respondis per la sama tono la vojaĝanto. 
-Mi vidas, ke vi amas la patrinon Izidon - diris la pastrino laŭ- 
te. 
-Vi devas esti riĉa kaj estas malavara, vi do meritas, ke oni antaŭdiru al vi la sorton. 
Ŝi sidiĝis apud li, manĝis kelke da daktiloj kaj diris, rigardante 
lian manon: 
-Vi venas el malproksima lando de Bretor kaj Hagit... Vi havis 
feliĉan vojaĝon... De kelke da tagoj vin spionas Fenicianoj - aldonis ŝi mallaŭte... 
Venu al mi post la subiĝo de l' suno en la domon sub la ' Verda 
Stelo ' - murmuretis ŝi. 
Sed gardu vin de l' ŝtelistoj, kiuj avide rigardas vian havon - 
finis ŝi, vidante, ke Asarhadon aŭskultas. 
-Neniu ŝtelisto estas en mia domo!... - eksplodis la Feniciano. 
- Eble nur tiuj, kiuj venas de la strato. 
-Ne koleru, maljunulo - diris moke la pastrino - ĉar tuj aperas ruĝa strio sur via kolo, kaj tio antaŭdiras fruan morton. 
Aŭdinte tion, Asarhadon kraĉis tri fojojn kaj mallaŭte diris pre-
ĝon kontraŭ malbonaj antaŭdiroj. Kiam li foriris malproksime en la 
galerion, la pastrino komencis koketi la Harrananon. Ŝi donis al li 
rozon el sia bukedo, por la adiaŭo ĉirkaŭprenis lin kaj iris al la aliaj tabloj. 
La vojaĝanto faris signon al la mastro. 
-Mi volas - diris li - ke ĉi tiu virino estu ĉe mi. Ordonu konduki ŝin en mian ĉambron. 
Asarhadon ekrigardis liajn okulojn, brubatis la manojn kaj eksplodis de rido. 
-Tifono ekposedis vin, Harranano!... - ekkriis li. - Se io simila okazus en mia domo al egipta pastrino, oni elpelus min el la 
urbo. Ĉi tie oni povas akcepti nur fremdulinojn. 
-En tia okazo mi iros al ŝi - respondis Phut. - Ĉar ŝi estas saĝa 
kaj pia virino kaj ŝi konsilos al mi en multaj okazoj. Post la subiro 
de l' suno vi donos al mi gvidiston, por ke mi ne perdu la vojon. 
-Ĉiuj malbonaj spiritoj eniris en vian animon - respondis la 
mastro. 
-Ĉu vi scias, ke ĉi tiu koniĝo kostos al vi ducent draĥmojn, eble 
tricent, ne kalkulante tion, kion vi devas doni al la servistinoj kaj 
templo. Por tia sumo - fine por kvincent draĥmoj, vi povas koniĝi 
kun virino juna kaj virta, mia filino, kiu havas jam dek kvar jarojn 
kaj kiel prudenta knabino kolektas al si doton. Ne vagu do nokte en 
fremda urbo, ĉar vi falos en la manojn de la polico aŭ ŝtelistoj, sed 
profitu tion, kion la dioj donas al vi hejme. Ĉu vi volas?.... 
-Kaj ĉu via filino veturos kun mi Harranon - demandis Phut. 
La mastro mire lin rigardis. Subite li ekbatis sian frunton, kvazaŭ 
diveninte sekreton, kaj kaptinte la vojaĝanton je la mano, tiris lin 
en niĉon. 
-Mi jam scias ĉion! - murmuretis li ekscitita. - Vi komercas la 
virinojn... Sed memoru, ke pro forpreno de unu Egiptanino vi perdos vian havon kaj iros en la minejojn. Ekster... se ni faros la aferon kune, ĉar ĉi tie mi konas ĉie la vojojn... 
-En tiu okazo vi montros al mi la vojon al la domo de ĉi tiu pastrino - respondis Phut. - Memoru, ke post la subiro de l' suno mi 
bezonas gvidiston, kaj morgaŭ miajn sakojn kaj kestojn, ĉar alie mi 
plendos al la juĝejo. 
Dirinte ĉi tion, Phut forlasis la restoracion kaj iris supren en sian 
ĉambron. 
Rabia de kolero Asarhadon proksimiĝis al la tableto, ĉe kiu trinkis feniciaj komercistoj kaj vokis flanken unu el ili, Kuson. 
-Bonajn gastojn vi donas al mi por gardi!... - diris la mastro, ne 
povante haltigi la tremon de l' voĉo. - Ĉi tiu Phut preskaŭ nenion 
manĝas, ordonas al mi reaĉeti de la ŝtelistoj la pakaĵojn, kiujn oni 
ŝtelis de li, kaj nun kvazaŭ por moki mian domon li preprariĝas por 
viziti egiptan dancistinon, anstataŭ fari donacojn al miaj virinoj. 
-Kio miriga? - respondis Kus ridante. - Fenicianinojn li havas 
en Sidono, kaj ĉi tie li preferas egiptajn knabinojn. Malsaĝa estas 
tiu, kiu en Kipro ne gastumas kipran vinon, sed trinkas tiran bieron. 
-Kaj mi, mi diras al vi, ke li estas danĝera homo... - interrompis la mastro - li ŝajnigas simplan homon, kvankam li havas mienon de pastro. 
-Vi Asarhadon havas aspekton de ĉefepiskopo, kaj estas nur 
drinkejestro! La benko ne ĉesas esti benko, kvankam ĝi havas sur 
si leonan felon. 
-Sed por kio li vizitas pastrinojn?... Mi ĵurus, ke tio estas ruzo, 
kaj ke la ĥeta malĝentilulo anstataŭ al festeno kun virinoj iros al 
kunveno de konspirantoj. 
-La kolero kaj avideco nebuligis vian saĝon - respondis serioze 
Kus. - Vi estas kiel homo, kiu, serĉante kukurbon sur figarbo, ne 
vidas la figon. Por ĉiu komercisto estas klare, ke Phut dezirante repreni kvin talentojn de pastro, devas akiri favoron de ĉiuj, kiuj moviĝas ĉirkaŭ la sanktejoj. Sed vi komprenas nenion. 
-Ĉar la koro diras al mi, ke tio estas asiria sendito, embuskanta kontraŭ lia sankteco. 
Kus rigardis la mastron kun malestimo. 
-Do spionu lin, observu ĉiun lian paŝon. Kaj se vi malkovros 
ion, eble ia parto de lia havo transiros al vi. 
-Oh, nun vi diras saĝan vorton! - ekkriis la mastro. - Ĉi tiu 
rato iru al la pastrinoj, kaj de ili en lokon de mi nekonatan. Sed mi 
sendos post, li miajn pupilojn, de kiuj nenio sin kaŝos!
XX 
Ĉ 
irkaŭ la naŭa horo vespere Phut forlasis la gastejon "Sub Ŝipo" 
akompanata de Negro portanta torĉon. Duonon da horo antaŭe Asarhadon sendis en la straton de l' Tomboj konfidindan homon, ordonante al li atente observi: ĉu la Harranano ne forlasos 
sekrete la domon "Sub Verda Stelo" kaj se li faros tion, kien li iros? 
Alia sendito de Asarhadon iris post Phut en difinita distanco: sur 
la mallarĝaj stratoj li kaŝis sin post la domoj, sur la larĝaj li ŝajnigis 
ebriecon. 
La stratoj jam estis malplenaj, la portistoj kaj vendistoj jam dormis. Lumo estis nur en la loĝejoj de l' metiistoj, aŭ ĉe riĉaj homoj, 
kiuj festenis sur plataj tegmentoj. En diversaj domoj de la urbo sonis harpoj kaj flutoj, kantoj, ridoj, frapado de marteloj, grincado de 
segiloj, iafoje krioj de ebriuloj aŭ vokoj pri helpo. La stratoj, tra kiuj 
iris Phut kaj la Negro, estis plejparte mallarĝaj, kurbaj, plenaj de 
kavoj. Ju pli proksime ili estis de la celo de l' vojaĝo, des pli malaltaj estis la domoj, des pli multenombraj la ĝardenoj, aŭ pli ĝuste la 
palmujoj kaj figarboj kaj la mizeraj akacioj, kiuj etendis siajn kapojn 
trans la murojn, kvazaŭ intencante forkuri. 
Sur la strato de l' Tomboj la aspekto subite ŝanĝiĝis. Anstataŭ 
domoj - vastaj ĝardenoj, kaj en ili - elegantaj palacoj. Antaŭ unu 
el la pordegoj la Negro haltis kaj estingis la torĉon. 
-Ĉi tie estas la "Verda Stelo" - diris li kaj salutinte Phuton reiris hejmen.
La Harranano frapis la pordon. Post momento aperis la pordisto. Li atente rigardis la veninton kaj diris: 
-Anael, Sahiel... 
-Amabiel, Abalidot - respondis la Harranano. 
-Saluton al vi - diris la pordisto kaj rapide malfermis la pordegon. 
Farinte kelkdekon da paŝoj inter la arboj, Phut venis en vestiblon de malgranda palaco, kie akceptis lin la pastrino, kiun ni jam 
konas. En mallumo staris homo tiel simila al Phut, ke la veninto ne 
povis kaŝi la miron. 
-Li anstataŭos vin en la okuloj de tiuj, kiuj spionas vin - diris 
la pastrino kun rideto. 
La homo, alivestita kiel la Harranano, metis sur sian kapon kronon de rozoj kaj akompanata de la pastrino iris sur la unuan etaĝon, 
kie baldaŭ eksonis fluto kaj frapado de l' pokaloj. Phuton du pastroj de malalta rango kondukis en vaporbanejon en la ĝardeno. Tie, 
baninte lin kaj kombinte liajn harojn, ili surmetis al li blankajn vestojn. 
El la banejo ĉiuj tri iris inter la arboj: pasinte kelke da ĝardenoj, 
ili fine troviĝis sur malplena placo. 
-Tie - diris al Phut unu el la pastroj - estas la antikvaj tomboj, 
tie la urbo, kaj ĉi tie la templo. Iru kien vi volas, montru la saĝo al 
vi la vojon, kaj la sanktaj vortoj defendu vin de la danĝeroj. 
La du pastroj revenis en la ĝardenon, kaj Phut restis sola. La senluna nokto estis sufiĉe luma. Malproksime, vualita de nebulo, briletis Nilo, supre brilis la sep steloj de la Granda Ursino. Super la 
kapo de l' vojaĝanto brulis Oriono, kaj super la nigraj pilonoj Siriuso. 
-Ĉe ni la steloj lumas pli forte - pensis Phut.
Li komencis murmureti preĝon en nekonata lingvo kaj sin direktis al la templo. 
Kiam li foriris kelkdekon da paŝoj, el ĝardeno elrigardis iu homo 
kaj spionis la vojaĝanton. Sed preskaŭ en la sama momento falis tiel 
densa nebulo, ke sur la placo, ekster la tegmentoj de l' templo, oni 
povis vidi nenion. 
Post iom da tempo la Harranano renkontis muron. Li ekrigardis 
la ĉielon kaj komencis iri al la okcidento. Ĉiumomente traflugis super li noktaj birdoj kaj grandaj vespertoj. La nebulo fariĝis tiel densa, ke li devis palpi la muron, por ne perdi ĝin. La migrado daŭris 
jam sufiĉe longe, kiam subite Phut troviĝis antaŭ malalta pordeto, 
kun multenombraj bronzaj najloj. Li kalkulis ilin de la dekstra flanko, komencante de la supro, unujn li forte premis, aliajn turnis. 
Kiam tiamaniere li tuŝis la lastan najlon malsupran, la pordo 
mallaŭte malfermiĝis. Phut iris antaŭen kelke da paŝoj kaj troviĝis 
en malvasta niĉo, kie regis plena mallumo. 
Li komencis esplori singarde la plankon per la piedo, ĝis fine li 
renkontis kvazaŭ randon de puto, el kiu blovis malvarmo. Li sidiĝis 
tie kaj sentime deglitis en la profundegaĵon, kvankam li estis unuafoje en ĉi tiu loko kaj en ĉi tiu lando. 
Sed la puto ne estis profunda. Phut metis la piedojn sur la deklivan plankon kaj tra la larĝa koridoro komencis iri malsupren, kun 
tia certeco, kvazaŭ li konus de longe la vojon. 
En la fino de la koridoro estis pordo. La veninto trovis palpe frapilon kaj ekfrapis trifoje. Responde eksonis voĉo, venanta oni ne 
scias de kie. 
-Vi, kiu en nokta horo rompas la trankvilon de la sankta loko, 
ĉu vi havas la rajton eniri ĉi tien? 
-Mi estis maljusta nek por viro, nek por virino, nek por infano... 
Miajn manojn ne makulis sango... Mi ne manĝis malpurajn nutraĵojn... Mi ne prenis fremdan propraĵon... Mi ne mensogis kaj mi 
ne malkaŝis la grandan misteron... - trankvile respondis la Harranano. 
-Ĉu vi estas tiu, kiun oni atendas, aŭ tiu, kiun vi ŝajnigas? - demandis la voĉo post momento. 
-Mi estas tiu, kiu devis veni de la fratoj de Oriento: sed la dua 
nomo estas ankaŭ mia nomo, kaj en la norda urbo mi posedas teron kaj domon, kiel mi diris al la fremduloj - respondis la Harranano. 
La pordo malfermiĝis, kaj Phut eniris en vastan kelon, kiun lumigis malgranda lampo, brulanta sur tablo, antaŭ purpura kurteno. Sur la kurteno estis brodita per oro flugila globo kun du serpentoj. 
En angulo staris egipta pastro en blanka vesto. 
-Vi, kiu eniris ĉi tien - diris la pastro, montrante Phuton - ĉu 
vi scias, kion rakontas ĉi tiu signo sur la kurteno? 
-La globo - respondis la veninto - estas bildo de la mondo, 
kiun ni loĝas, kaj la flugiloj montras, ke tiu mondo flugas en la spaco, kiel aglo. 
-Kaj la serpentoj?... - demandis la pastro. 
-Du serpentoj rememorigas al la saĝulo, ke tiu, kiu perfidus la 
grandan misteron, mortus dufoje - korpe kaj anime. 
-Se vere vi estas Beroes (la pastro klinis la kapon) la granda ĥaldea profeto (li ree klinis la kapon), por kiu ne ekzistas misteroj sur 
la tero kaj sur la ĉielo, bonvolu diri al via servisto: kiu stelo estas plej 
stranga? 
-Stranga estas Hor-set [La planedo Jupitero], kiu ĉirkaŭiras la 
ĉielon dum dek du jaroj, ĉar ĉirkaŭ ĝi rondiras kvar pli malgrandaj 
steloj. Sed la plej stranga estas Horka [La planedo Saturno], kiu ĉirkaŭiras la ĉielon dum tridek jaroj. Ĝi havas ne nur stelojn ĝin obeantajn, sed ankaŭ grandegan ringon, kiu iafoje malaperas. 
Aŭdinte tion, la egipta pastro falis teren antaŭ la ĥaldea. Poste li 
donis al li purpuran skarpon kaj vualon el muslino kaj montris al 
li, kie estas la incensoj kaj profunde sin klinante, forlasis la kavernon. 
Beroes restis sola. Li metis la skarpon sur la dekstran ŝultron, 
kovris la vizaĝon per la vualo kaj preninte oran kuleron, li ŝutis en 
ĝin incenson, kiun li ekbruligis ĉe la lampo antaŭ la kurteno. Murmurante li turnis sin trifoje ĉirkaŭe, kaj la bonodorfumo formis ĉirkaŭ li kvazaŭ trioblan ringon. 
Dume en la malplena kaverno ekregis stranga malkvieto. Ŝajnis, 
ke la plafono leviĝas kaj ke disiĝas la muroj. La purpura kurteno sur 
la altaro ŝanceliĝis, kvazaŭ movata per kaŝitaj manoj. La aero komencis ondi, kvazaŭ skuata de traflugantaj nevideblaj birdoj. 
La Ĥaldeano disigis la veston sur la brusto kaj eltiris oran medalon, kovritan de misteraj signoj. La kaverno ektremis, la sankta 
kurteno forte skuiĝis kaj en diversaj punktoj aperis flametoj. 
Tiam la mago levis la manojn supren kaj komencis paroli: 
-Patro ĉiela, bona kaj kompatema, purigu mian animon... Sendu sur la neindan serviston Viajn benojn kaj etendu Vian ĉiopovan 
brakon kontraŭ la ribelaj spiritoj, por ke mi povu montri Vian potencon... 
Jen estas la signo, kiun mi tuŝas en Via ĉeesto... Jen estas mi - 
mi apogita sur la Dia potenco, mi antaŭvidanta kaj sentima... Jen mi 
potenca alvokas Vin... Venu ĉi tien, obeemaj, en la nomo de Aye, 
Saraye, Aye, Saraye.... 
En la sama momento de diversaj flankoj eksonis kvazaŭ malproksimaj trumpetoj. Apud la lampo preterflugis birdo, poste flavruĝa vesto, fine kronita koko, kiu haltis sur la tablo antaŭ la kurteno. 
La Ĥaldeano daŭrigis: 
-En la nomo de ĉiopova kaj eterna Dio... Amorul, Taneĥa, Rabur, Latisten.... 
La malproksimaj trumpetoj eksonis duan fojon. 
-En la nomo de la vera kaj eterne vivanta Eloy, Arhima, Rabur, 
mi petegas vin kaj alvokas... Per la nomo de la stelo, kiu estas la 
suno, per ĉi tiu ĝia signo, per la glora kaj terura nomo de la vivanta Dio... 
Ree ekludis la trumpetoj kaj subite eksilentis. Antaŭ la altaro 
aperis kronita fantomo, sidanta sur leono, kun spektro en la mano. 
-Beroes! Beroes!... - ekkriis la fantomo per sufokita voĉo - por 
kio vi elvokas min? 
-Mi volas, ke miaj fratoj en ĉi tiu templo akceptu min per sincera koro kaj klinu la orelojn al la vortoj, kiujn mi alportas al ili de 
la fratoj de Babilono - respondis la Ĥaldeano. 
-Tiel estu - diris la fantomo kaj malaperis. 
La Ĥaldeano restis senmova, kvazaŭ statuo, kun la kapo ĵetita 
posten, kun la manoj etenditaj supren. Li staris tiel pli ol duonon da 
horo, en sintenado tute neebla por ordinara homo. 
Dume foriĝis peco de la muro de l' kaverno; kaj eniris tri egiptaj 
pastroj. Vidante la Ĥaldeanon, kiu ŝajnis kuŝi en la aero, kvazaŭ 
subtenata de nevidebla apogilo, la pastroj mire ekrigardis unu la 
alian. La plej maljuna diris: 
-Iam estis tiaj inter ni, sed nun neniu scias ĉi tion. 
Ili iris ĉirkaŭ li de ĉiuj flankoj, tuŝis liajn rigidajn membrojn kaj 
kun maltrankvilo rigardis lian vizaĝon, flavan kaj sensangan, kadavran. 
-Ĉu li mortis?... - demandis la plej juna.
Post ĉi tiuj vortoj, la korpo de la Ĥaldeano, kurbita posten, ree 
stariĝis vertikale, kaj malleviĝis la etenditaj manoj. Li ekĝemis, frotis 
la okulojn, kvazaŭ homo vekita, ekrigardis la venintojn kaj post 
momento diris: 
-Vi - li turnis sin al la plej aĝa - vi estas Mefres, la ĉefepiskopo de la templo de Ptah en Memfiso... Vi estas Herhor, la ĉefepiskopo de Amon en Teboj, la plej potenca homo en la regno, post la 
reĝo... Vi - li montris la plej junan - vi estas Pentuer, la dua profeto en la templo de Amon kaj la konsilanto de Herhor. 
-Kaj vi sendube estas Beroes, la granda pastro kaj saĝulo babilona, kies venon oni anoncis al ni antaŭ unu jaro - respondis Mefres. 
-Vi diris la veron - reparolis la Ĥaldeano. 
Li ĉirkaŭprenis ilin unu post la alia, kaj ili klinis antaŭ li la kapojn. 
-Mi alportas al vi grandajn vortojn de nia komuna patrujo, kiu 
estas la saĝo - daŭrigis Beroes. Bonvolu aŭskulti ilin kaj agu, kiel 
konvenas. Laŭ signo de Herhar, Pentuer iris en la fundon de la kaverno kaj alportis tri seĝojn por la pli aĝaj kaj malaltan tabureton 
por si mem. Li sidiĝis proksime de la lampo kaj eltiris el sub la vesto 
malgrandan stilon kaj malgrandan tabuleton, kovritan per vakso. 
Kiam ĉiuj tri okupis la seĝojn, Beroes komencis: 
-Al vi, Mefres, parolas la plej alta kolegio de l' pastroj en Babilono: La sankta pastraro en Egipto falas. Multaj el ili amasigas monon kaj virinojn kaj pasigas la vivon en ĝuoj. La saĝo estas malŝatata. Vi estras nek la mondon nevideblan, nek eĉ la proprajn animojn. Kelkaj perdis la superan kredon, kaj por viaj pupiloj kovrita 
estas la estonteco. Kaj plej malbone estas, ke multaj pastroj ekiris 
la vojon de l' mensogo kaj per lertaj artifikoj trompas la simplulojn. 
Jen kion diras la plej alta kolegio: Se vi volas reveni sur la bonan
vojon, Beroes restos kun vi kelke da jaroj kaj per la fajrero, alportita de la granda altaro de Babilono ekflamigos la veran lumon sur 
la bordoj de Nilo. 
-Ĉio estas, kiel vi diras - respondis malgaje Mefres. - Restu do 
kun ni kelke da jaroj, por ke la junularo rememoru vian saĝon. 
-Kaj nun al vi, Herhor, la vortoj de la plej alta kolegio.... Herhor 
klinis la kapon. 
-Pro la malŝato de la grandaj misteroj viaj pastroj ne rimarkis, 
ke venas malbonaj jaroj por Egipto. Minacas vin internaj katastrofoj, kiujn povas forigi nur la virto kaj saĝo. Sed plej malbone estas, 
ke se dum la dek sekvontaj jaroj vi komencos militon kontraŭ Asirio, ĝiaj armeoj frakasos la viajn, venos al Nilo kaj detruos ĉion, kio 
ekzistas ĉi tie de jarcentoj. 
Tiel malfavoraj steloj, kiaj pendas hodiaŭ super Egipto, kolektiĝis 
unuan fojon dum la XIV-a dinastio, kiam vian landon invadis kaj 
rabis Hiksoj. Trian fojon tio okazos post kvincent aŭ sescent jaroj 
de la flanko de Asirio kaj de la popolo Paras, kiu loĝas oriente de 
Ĥaldeo... 
La pastroj aŭskultis teruritaj. Herhor estis pala, Pentuer ellasis la 
tabuleton el la mano. Mefres prenis de l' brusto amuleton kaj komencis preĝi per sekaj lipoj. 
-Gardu vin kontraŭ Asirio - daŭrigis la Ĥaldeano - ĉar hodiaŭ estas ĝia horo. Kruela popolo!... Ili malŝatas la laboron kaj vivas 
per la milito. Ili palisumas la venkitojn aŭ deŝiras de ili vivantaj la 
haŭton, detruas la urbojn, sklavigas kaj forkondukas la popolon. 
Ĉasi sovaĝajn bestojn estas por ili ripozo; arkpafi militkaptitojn aŭ 
elŝiri al ili la okulojn estas por ili plezuro. Ili ruinigas la templojn, 
kaj la diajn vazojn ili uzas por siaj festenoj. La pastrojn kaj saĝulojn 
ili faras siaj arlekenoj. La haŭtoj de vivantaj homoj estas ornamo de
iliaj domoj kaj la sangantaj kapoj de malamikoj estas ornamo de 
iliaj tabloj. 
Kiam Beroes eksilentis, la respektinda Mefres diris: 
-Granda profeto, vi ĵetis timon sur nian animon kaj ne montras 
savon. Tio povas esti kaj certe estas tiel, se vi diras, he la sorto dum 
iom da tempo estos malfavora por ni; sed kiel tion eviti? Estas en 
Nilo danĝeraj lokoj, kie neniu ŝipo povas sin savi; kaj tial la saĝo de 
la remistoj evitas la minacajn akvoturnojn. Samaj estas la malfeliĉoj 
de l' popoloj. La popolo estas ŝipo kaj la tempo estas rivero, kiun de 
tempo al tempo ondigas ventego. Kaj se eta fiŝista konko scias eviti 
katastrofon, kial en analogiaj cirkonstancoj milionoj da homoj ne 
povus eviti la pereon? 
-Saĝaj estas viaj vortoj - diris Beroes - sed nur parte mi scios respondi ilin. 
-Ĉu do vi ne scias ĉion, kio okazos? - demandis Herhor. 
-Ne demandu pri tio, kion mi scias, sed kion mi ne povas diri. 
Plej grava afero por vi estas konservi dekjaran pacon kun Asirio, kaj 
tio estas en la limoj de via povo. 
Asirio ankoraŭ vin timas, ne scias pri la malfavora sorto, kiu minacas vin kaj volas komenci militon kontraŭ la popoloj de Nordo 
kaj Oriento, kiuj loĝas proksime de la maro. Hodiaŭ do vi povus fari 
aliancon kun ili... 
-Je kiaj kondiĉoj - interrompis Herhor. 
-Je bonegaj. Asirio cedos al vi la teron de Izraelo ĝis la urbo 
Okka kaj la landon Edom ĝis la urbo Elath. Tiamaniere viaj limoj 
vastiĝos je dektaga marŝo al la nordo kaj oriento. 
-Kaj Fenicio?... - demandis Herhor. 
-Gardu vin de la tento!... - ekkriis Beroes. - Se hodiaŭ la faraono etendus la manon por preni Fenicion, post unu monato la
asiriaj armeoj, destinitaj por la nordo kaj oriento, sin turnus kontraŭ vi kaj pli frue ol post unu jaro iliaj ĉevaloj sin banus en Nilo. 
-Sed Egipto ne povas forlasi sian influon super Fenicio! - interrompis Herhor kun eksplodo. 
-Se ĝi tion ne farus, ĝi mem preparus sian pereon - diris Beroes. - Cetere mi ripetas al vi la vortojn de la plej alta kolegio. "Diru 
al Egipto" - ordonis al mi la fratoj de Babilono - "ke ĝi sin alpremu por dek jaroj al la tero kiel perdriko, ĉar ĝin spionas la vulturo 
de la malbona sorto. Diru, ke ni, Ĥaldeanoj, malamas Asirianojn pli 
forte ol Egipto, ĉar ni portas la pezon de ilia potenco; tamen ni konsilas al Egipto konservi la pacon kun ĉi tiu sangavida popolo. Dek 
jaroj pasos rapide, kaj post ili vi povos ne nur reakiri viajn, antaŭajn 
posedaĵojn, sed ankaŭ savi nin. 
-Tio estas vera! - diris Mefres. 
-Konsideru nur - daŭrigis Beroes. - Se Asirio militos kontraŭ 
vi, ĝi entiros ankaŭ Babilonon, por kiu la milito estas abomena, ĝi 
elĉerpos niajn riĉaĵojn kaj haltigos la laboron de la scienco. Eĉ se vi 
ne estos venkitaj, via lando estos ruinigita por multaj jaroj kaj perdos ne nur multe da homoj, sed ankaŭ tiujn fruktodonajn terojn, 
kiujn sen viaj penoj la sablo kovrus en la daŭro de unu jaro. 
-Tion ni komprenas - intermetis Herhor - kaj tial ni ne intencas ataki Asirion. Sed Fenicio... 
-Ĉu malutilas vin - diris Beroes - ke la asiria rabisto premegos la fenician ŝteliston? Niaj kaj viaj komercistoj nur gajnos per tio. 
Kaj se vi volas posedi Fenicianojn, permesu al ili ekloĝadi sur viaj 
bordoj. Mi estas certa, ke la plej riĉaj kaj plej lertaj forkuros de la 
asiria jugo. 
-Kio fariĝus nia ŝiparo, se Asirio ekloĝus en Fenicio? - demandis Herhor. 
-Ĉi tiu ŝiparo en la realeco ne estas via, sed fenicia - respondis la Ĥaldeano. - Kiam ekmankos al vi tiraj kaj sidonaj ŝipoj, vi 
komencos konstrui proprajn kaj ekzerci Egiptanojn en la marveturado. Se vi havos inteligentecon kaj energion, vi forŝiros de Fenicianoj la komercon en la tuta okcidento... 
Herhor eksvingis la manon. 
-Mi diris, kion oni ordonis al mi - daŭrigis Beroes - kaj vi faru, 
kion vi volas. Sed memoru, ke pendas super vi dek fatalaj jaroj. 
-Ŝajnas al mi, sankta viro, - intermetis Pentuer - ke vi parolis pri internaj katastrofoj, kiuj minacas Egipton en la estonteco. Kio 
okazos? Se vi bonvolos respondi al via servisto. 
-Pri tio ne demandu min. Vi devas pli bone scii tion, ol mi, homo fremda. La antaŭzorgemo malkovros al vi la malsanon kaj la 
sperto montrus la rimedon. 
-La popolo estas terure premegata de la grandaj! - murmuretis 
Pentuer. 
-La pieco malaperas!... - diris Mefres. 
-Ekzistas multe da homoj, kiuj sopiras al ekstera milito - aldonis Herhor. - Kaj mi vidas jam de longe, ke ni ne povas konduki 
ĝin. Eble post dek jaroj... 
-Vi do faros traktaton kun Asirio? - demandis la Ĥaldeano. 
-Amon, kiu konas mian koron - diris Herhor - scias, kiel abomena estas por mi tia traktato... Antaŭ ne longe ankoraŭ, la mizeraj Asirianoj pagis al ni tributojn!... Sed se vi, sankta patro, kaj la 
plej alta kolegio diras, ke la sorto estas kontraŭ ni, ni devas fari la 
traktaton.... 
-Vere, ni devas... - aldonis Mefres. 
-En tia okazo sciigu al la kolegio en Babilono vian decidon, kaj 
ili faros, ke la reĝo Assar sendos al vi siajn rajtigitojn. Konfidu al mi, 
ke ĉi tiu traktato estas tre profita: sen milito vi pligrandigas viajn 
posedaĵojn!... Cetere, longe meditis pri ĝi nia sankta kolegio.
-Pluvu sur vin ĉiuj benoj: riĉaĵoj, potenco kaj saĝo! - diris Mefres. - Jes, oni devas relevi nian pastraron, kaj vi, sankta viro, Beroes, helpos nin. 
-Antaŭ ĉio oni devas helpi la mizeran popolon - intermetis 
Pentuer. 
-La pastroj... la popolo!... - parolis Herhor kvazaŭ al si mem. 
- Antaŭ ĉio oni devas deteni tiujn, kiuj deziras la militon... Vere estas, ke lia sankteco estas kun ni, kaj ŝajnas al mi, ke mi akiris iom 
da influo je la koro de la nobla kronprinco (li vivu eterne!). Sed Nitager, kiu bezonas militon, kiel la fiŝo akvon... Sed la estroj de la 
dungataj armeoj, kiuj nur dum la milito ion valoras ĉe ni... Sed nia 
aristokratio, kiu pensas, ke la milito pagos la feniciajn ŝuldojn, kaj 
al ili alportos riĉaĵojn... 
-Dume la kamparanoj falas sub la ŝarĝo de la laboroj, kaj la ŝtataj laboristoj ribelas pro la rabemo de la estroj - intermetis Pentuer. 
-Ĉi tiu ĉiam revenas al sia ideo! - diris la meditanta Herhor. - 
Vi, Pentuer, pensu pri la kamparanoj kaj laboristoj; vi, Mefres, pri 
la pastroj. Mi ne scias, kion vi sukcesos fari, sed mi - mi ĵuras, ke 
se mia propra filo puŝus Egipton al la milito, mi rompus la propran 
filon... 
-Faru tiel - diris la Ĥaldeano. - Cetere, kiu volas, konduku 
militon, sed nur ne tie, kie li povas renkonti Asirion. 
Finita estis la kunsido. Beroes metis la skarpon sur la ŝultron kaj 
la kovrilon sur la vizaĝon; Mefres kaj Herhor stariĝis ĉe ambaŭ liaj 
flankoj, kaj post ili Pentuer, ĉiuj turnitaj al la altaro. 
Kiam Beroes, krucinte la manojn sur la brusto, murmuretis, en 
la kaverno ree komenciĝis malkvieto. Oni aŭdis kvazaŭ malproksiman tumulton, kiu mirigis la asistantojn. Tiam la mago ekparolis 
laŭte:
-Baralanensis, Baldaĥiensis, Panmaĥiae, mi alvokas vin esti atestantoj de nia interkonsento kaj helpi niajn intencojn... 
Eksonis trumpetoj tiel klare, ke Mefres sin klinis al la tero, Herhor ĉirkaŭrigardis mirigita, kaj Pentuer ekgenuis, komencis tremi 
kaj kovris siajn orelojn. 
La purpura kurteno sur la altaro ŝanceliĝis, kaj ĝiaj faldoj havis 
tian formon, kvazaŭ de tie volus eliri homo. 
-Estu atestantoj - kriis Beroes per aliigita voĉo - potencoj ĉielaj kaj inferaj! Kaj, kiu rompos la interkonsenton, estu malbenita... 
-Malbenita!... - ripetis iu voĉo. 
-Kaj detruita... 
-Kaj detruita... 
-En ĉi tiu videbla kaj en la alia nevidebla vivo. Per la sankta nomo de Jehovo, ĉe kies sono la tero tremas, la maro refluas, la fajro 
estingiĝas, la elementoj de la naturo malkomponiĝas. 
En la kaverno ekregis vera fulmotondro. Sonoj de trumpetoj 
miksiĝis kun bruo de malproksimaj tondroj. La kurteno sur la altaro 
leviĝis kaj post ĝi, inter la saltantaj fulmoj, aperis strangaj kreaĵoj, 
duone homaj, duone bestaj, strange kunvolvitaj kaj miksitaj. 
Subite ĉio eksilentis, kaj Beroes malrapide leviĝis super la kapojn 
de la asistantaj pastroj. 
Je la sepa horo matene, la Harranano Phut revenis en la fenician gastejon "Sub la Ŝipo". Liaj sakoj kaj kestoj estis jam retrovitaj. 
Kelke da minutoj post li revenis la konfidato de Asarhadon; la mastro kondukis lin en la kelon kaj demandis mallonge: 
-Kio?... 
-Mi estis la tutan nokton - respondis la servisto - sur la placo, kie estas la templo de Set. Ĉirkaŭ la deka horo vespere el la ĝardeno, kiu estas dek domojn de tie, eliris tri pastroj. Unu el ili, kun 
nigraj haroj kaj barbo, direktis siajn paŝojn tra la placo, al la templo
de Set. Mi kuris post li, sed komencis fali nebulo kaj li malaperis de 
miaj okuloj. Ĉu li revenis al la "Verda Stelo" kaj kiam - mi ne scias. 
La mastro, aŭskultinte la raporton, ekfrapis sian frunton kaj komencis murmureti al si: 
-Do mia Harrano, se li surmetas pastran kostumon kaj vizitas 
templojn, devas esti pastro; kaj se li portas barbon kaj harojn, devas esti ĥaldea pastro. Kaj se li sekrete kunvenas kun ĉi tieaj pastroj, 
estas en tio ia friponaĵo. Mi ne diros pri tio al la polico, ĉar tio povus 
esti danĝera por mi mem. Sed mi informos iun el la grandaj Sidonanoj, ĉar en tio eble estas bona afero, se ne por mi, almenaŭ por 
la niaj. 
Baldaŭ venis la alia sendito. Ankaŭ kun li Asarhadon iris en la 
kelon kaj ricevis la sekvantan raporton: 
-La tutan nokton mi staris antaŭ la domo "Sub Verda Stelo". La 
Harranano estis tie, ebriiĝis kaj faris tian bruon, ke la policisto admonis la pordiston. 
-Kio?... - demandis la mastro. - La Harranano estis la tutan 
nokton en la drinkejo "Sub Verda Stelo" kaj vi vidis lin?... 
-Ne sole mi, sed ankaŭ la policisto... Asarhadon venigis la unuan serviston kaj al ĉiu ordonis ripeti lian rakonton. Ili ripetis fidele 
ĉiu la sian. Do Phut la tutan nokton amuziĝis en la drinkejo "Sub 
Verda Stelo", ne forlasante ĝin eĉ por unu minuto, kaj samtempe 
malfrue vespere iris al la templo de Set, de kiu li ne revenis! 
-Oh!... - murmuris la Feniciano - en ĉio ĉi sin kaŝas ia granda friponaĵo... Mi devas plej baldaŭ konigi al la estroj de la fenicia 
komunumo, ke ĉi tiu Ĥeto scias esti samtempe en du lokoj. Mi petos lin iri for el mia gastejo... Mi ne amas tiujn, kiuj havas du viza- 
ĝojn: unu propran, kaj alian provizan. Ĉar tia homo estas aŭ ŝtelisto, 
aŭ sorĉisto, aŭ konspiranto.
Ĉar Asarhadon timis tiajn aferojn, li forpelis la sorĉojn per preĝoj 
al ĉiuj dioj, kiuj ornamis lian drinkejon. Poste li kuris en la urbon, 
kie li konigis la fakton al la estro de la fenicia komunumo kaj al la 
estro de la ŝtelistoj. Reveninte hejmen li alvokis la polican dekestron kaj diris al li, ke Phut povas esti danĝera homo. Fine li postulis de la Harranano, ke li forlasu la gastejon, ĉar lia ĉeesto alportas 
neniun profiton, sed nur suspektojn kaj perdojn. 
Phut volonte konsentis kaj diris al la mastro, ke li forveturas Tebojn vespere. 
-Neniam revenu vi de tie!... - pensis la gastama mastro. - Putru en la minejoj aŭ falu en riveron, kiel nutraĵo por la krokodiloj!
XXI 
La vojaĝo de la kronprinco komenciĝis en la plej bela sezono de 
l' jaro, en la monato Famenut (fino de decembro, komenco de 
januaro). 
La akvo malleviĝis je duono, malkovrante novajn kaj novajn terajn pecojn. De Teboj veturis al la maro multenombraj flosoj kun la 
tritiko; en Malsupra Egipto oni rikoltis la trifolion kaj seneson. La 
oranĝaj kaj granataj arboj estis kovritaj de floroj, kaj sur la kampoj 
oni semis la linon, hordeon, fabon, fazeolon, kukumojn kaj aliajn 
legomojn. 
Kondukita al la memfisa haveno de la pastroj, plej altaj ŝtataj 
oficistoj, gvardio de lia sankteco kaj popolamasoj, la kronprinco 
Ramzes eniris en oritan barkon, ĉirkaŭ la deka horo matene. Sub la 
ferdeko, sur kiu estis multekostaj tendoj, remis dudek soldatoj; ĉe 
la masto kaj sur ambaŭ ekstremoj de la barko okupis lokojn plej 
bonaj riveraj inĝenieroj. Unuj zorgis pri la veloj, aliaj komandis la 
remistojn, ceteraj direktis la ŝipon. 
Ramzes invitis la plej respektindan ĉefepiskopon Mefreson kaj 
la sanktan patron Mentezufison, kiuj devis akompani lin en la voja- 
ĝo kaj en la estrado. Li alvokis ankaŭ la nomarĥon de Memfiso, kiu 
devis konduki la princon ĝis la limoj de sia provinco. 
Kelkcenton da paŝoj antaŭ la vic-reĝo veturis la bela barko de 
Otoes, kiu estis nomarĥo de la najbara provinco Aa. Kaj post la 
princo sin etendis senfina vico de ŝipoj, okupataj de la korteganoj, 
pastroj, oficiroj kaj oficistoj.
La provizoj kaj servistoj estis jam senditaj antaŭe. 
Nilo ĝis Memfiso fluas inter du montaj vicoj. Poste la montoj 
disiĝas al la oriento kaj okcidento, kaj la rivero dividiĝas en kelke da 
brakoj, kies akvoj ruliĝas al la maro tra granda ebenaĵo. 
Kiam la barko forlasis la bordon, la kronprinco volis paroli kun 
la ĉefepiskopo Mefres. Sed en la sama momento leviĝis tia krio de 
la popolamaso, ke la kronprinco devis eliri el la tendo kaj sin montri 
al la popolo. 
Sed la bruo anstataŭ malgrandiĝi kreskis senĉese. Sur ambaŭ 
bordoj staris pli kaj pli grandiĝantaj amasoj: duone nudaj laboristoj 
kaj feste vestitaj burĝoj. Multaj havis kronojn sur la kapoj, preskaŭ 
ĉiuj - verdajn branĉetojn en la manoj. Kelkaj grupoj kantis, en aliaj 
sonis tamburoj kaj flutoj. 
Interrompis la laboron la gruoj, dense starantaj sur la bordoj, kaj 
malplenaj restis iliaj siteloj. Kontraŭe sur Nilo svarmis etaj ŝipetoj, 
kies remistoj ĵetis florojn al la barko de l' kronprinco. Kelkaj saltis 
en la akvon kaj naĝis post la princa ŝipo. 
-Sed ili salutas min, kiel lian sanktecon!... - pensis la kronprinco. 
Kaj granda fiero ekregis lian koron, kiam li vidis tiom da ornamitaj ŝipoj, kiujn li povis haltigi per unu gesto, kaj tiom da homoj, 
kiuj forlasis siajn okupojn kaj ne timis la kripliĝon, eĉ la morton, 
puŝataj de unu sola deziro ekrigardi lian dian vizaĝon. Ŝajnis al la 
princo, ke se li saltus de la ferdeko, li ne atingus la akvon, ĉar la 
entuziasmo de l' popolo kaptus lin kaj levus super la teron, kiel 
birdon. 
La senĉesaj krioj de la popolo ebriigis la princon. Ĉi tiu krio plenigis lian bruston kaj kapon, levis lin tutan. 
La ŝipo iom proksimiĝis al la kontraŭa bordo, la figuroj de l' 
amaso desegniĝis pli klare, kaj la kronprinco rimarkis ion, kion li ne
atendis. Dum la unuaj vicoj aplaŭdis kaj kantis, en la pli malproksimaj oni povis vidi bastonojn, kiuj dense kaj rapide falis sur nevideblajn dorsojn. 
La mirigita kronprinco sin turnis al la nomarĥo de Memfiso: 
-Ekrigardu via nobleco... Tie laboras bastonoj?... 
La nomarĥo ŝirmis la okulojn per la mano; lia kolo ruĝiĝis... 
-Pardonu, via ekscelenco, sed mi ne bone vidas... 
-Oni bastonas, certe oni bastonas - ripetis la princo. 
-Tio estas ebla - respondis la nomarĥo. - Kredeble la polico 
kaptis bandon da ŝtelistoj... 
Ne tre kontentigita, la kronprinco iris al la fino de l' ŝipo inter la 
inĝenierojn, kaj de tiu punkto rigardis al Memfiso. 
Supre, la bordoj de Nilo estis preskaŭ malplenaj, la ŝipetoj malaperis, la gruoj, ĉerpantaj akvon, laboris, kvazaŭ nenio estus okazinta. 
-Ĉu la soleno jam estas finita?... - demandis la princo inĝenieron, montrante la supron de l' rivero. 
-Jes... la homoj revenas al la laboro - respondis la inĝeniero. 
-Tre rapide!... 
-Ili devas retrovi la perditan tempon - respondis la inĝeniero 
nesingarde. 
La kronprinco ektremis kaj fikse rigardis la parolanton. Sed tuj 
li trankviliĝis kaj revenis sub la tendon. La aklamoj ne interesis lin 
plu. Li estis malgaja kaj silenta. Post la eksplodo de la fiero li sentis malestimon al la amaso, kiu tiel rapide transiras de l' entuziasmo al la gruoj, ĉerpantaj koton. 
En ĉi tiu loko Nilo komencas dividiĝi en brakojn. La ŝipo de l' 
nomarĥo de Aa sin turnis al la okcidento kaj post unuhora veturado 
atingis la bordon. La popolamasoj estis ankoraŭ pli multenombraj, 
ol apud Memfiso. Oni starigis multe da kolonoj kun standardoj kaj
triumfajn pordegojn, ornamitajn per verdaĵo. Inter la popolo pli 
ofte oni povis renkonti fremdajn vizaĝojn kaj vestojn. 
Kiam la princo eliris sur la teron, proksimiĝis pastroj kun baldakeno, kaj la nomarĥo Otoes diris al li: 
-Saluton al vi, vic-reĝo, en la limoj de la nomeso Aa! Kiel signon 
de via favoro, kiu estas por ni kiel la ĉiela roso, volu doni oferon al 
la dio Ptah, kiu estas nia patrono, kaj akceptu sub vian protekton 
ĉi tiun nomeson kun ĝiaj temploj, oficistoj, popolo, brutaro, greno 
kaj ĉio, kio estas ĉi tie. 
Poste li prezentis al li grupon de junaj elegantuloj, parfumitaj, 
kolorigitaj, en vestoj, broditaj per oro. 
Ramzes atente rigardis ilin. 
-Ah!... - ekkriis li - ŝajnis al mi, ke io mankas al ĉi tiuj sinjoroj, kaj nun mi vidas. Ili ne havas perukojn... 
-Ĉar vi, nobla princo, ne portas perukon, nia junularo ĵure promesis ne uzi plu ĉi tiun ornamon - respondis la nomarĥo. 
Post ĉi tiu klarigo unu el la junuloj stariĝis post la princo kun 
ventumilo, dua kun ŝildo, tria kun lanco, kaj komenciĝis solena irado. La kronprinco iris sub baldakeno, antaŭ li pastro bruliganta 
incensojn kaj kelke da junaj knabinoj, ĵetantaj florojn sur la vojeton, 
sur kiu estis ironta la kronprinco. 
La popolo, en festaj vestoj, kun branĉetoj en la manoj, formis 
spaliron kaj kriis, kantis aŭ falis teren antaŭ la kronprinco. Sed 
Ramzes rimarkis, ke malgraŭ la laŭta ĝojo, la vizaĝoj estis rigidaj kaj 
maltrankvilaj. Li rimarkis ankaŭ, ke la amaso estas dividita en grupojn, kiujn direktas iaj homoj, kaj ke oni ĝojas laŭ komando. Kaj ree 
li eksentis en la koro malestimon al la popolaĉo, kiu ne scias eĉ ĝoji. 
Malrapide oni proksimiĝis al la kolono, kiu apartigis la nomeson 
Aa de la memfisa nomeso. Sur la kolono de tri flankoj estis surskriboj pri la grandeco, loĝantaro kaj urboj de l' provinco; de la kvara
flanko staris statuo de la dio Ptah, vindita de l' piedoj ĝis la brusto, 
en ordinara kufo sur la kapo, kun bastono en la mano. 
Unu el la pastroj donis al la princo oran kuleron kun brulanta 
incenso. La kronprinco, dirante la konvenajn preĝojn, levis la kuleron ĝis la alto de l' dia vizaĝo kaj kelkfoje profunde sin klinis. 
La krioj de l' popolo kaj pastroj plilaŭtiĝis, kvankam inter la aristokrataj junuloj oni povis rimarki ridetojn kaj mokojn. La princo, 
kiu de l' tempo de la paciĝo kun Herhor montris grandan respekton al la dioj kaj pastroj, iom sulkigis la brovojn, kaj tuj la junuloj 
ŝanĝis la sintenadon. Ĉiuj fariĝis seriozaj, kelkaj falis teren antaŭ la 
kolono. 
-Vere! - pensis la princo - la homoj de nobela deveno estas pli 
bonaj, ol ĉi tiu popolaĉo... Kion ajn ili faras, ili faras kore, ne kiel 
tiuj, kiuj kriante por mia honoro, dezirus plej baldaŭ reveni al siaj 
staloj kaj stabloj.... 
Nun pli bone ol iam li vidis la interspacon, kiu ekzistis inter li kaj 
la simpluloj. Kaj li komprenis, ke nur la aristokratio estas klaso, kun 
kiu lin ligas la komuneco de l' sentoj. Se subite malaperus ĉi tiuj 
elegantaj junuloj kaj belaj virinoj, kies brulantaj rigardoj observas 
ĉiun lian movon por tuj servi lin kaj plenumi la ordonojn, se ili malaperus, la princo en la sennombra amaso sin sentus pli sola, ol en 
la dezerto. 
Dek Negroj alportis portilon, kies baldakeno estis ornamita per 
strutaj plumoj, kaj la princo, sidiĝis en ĝin kaj foriris en la ĉefurbon 
de la nomeso Sohem; kie li ekloĝis en la registara palaco. 
La ĉeesto de Ramzes en ĉi tiu provinco, nur kelke da mejloj de 
Memfiso, daŭris unu monaton. La tuta tempo pasis en akceptado 
de petantoj kaj de honoraj vizitoj, en prezentado de oficistoj kaj en 
festenoj. 
La festenoj estis duoblaj: unuj en la palaco, en kiuj partoprenis
nur la aristokratio, la aliaj - sur la ekstera korto, kie oni rostis tutajn bovojn, manĝis centojn da panoj kaj trinkis riverojn da biero. 
Tie sin regalis la princaj servistoj kaj la malaltaj oficistoj de l' nomeso. 
Ramzes admiris la malavarecon de l' nomarĥo kaj la amon de l' 
grandaj sinjoroj, kiuj tage kaj nokte ĉirkaŭis la vic-reĝon, atentaj al 
ĉiu lia gesto kaj pretaj plenumi liajn ordonojn. 
Fine laca de la plezuroj, Ramzes diris al la nobla Otoes, ke li volas 
ekkoni de proksime la administradon de l' provinco, ĉar tian ordonon li ricevis de lia sankteco. 
Lia deziro estis plenumita. La nomarĥo petis la princon, ke li 
eniru en portilon, portatan nur de du homoj, kaj kun granda sekvantaro kondukis lin al la templo de l' dio Hator. Tie la sekvantaro 
restis en la vestiblo, kaj la nomarĥo ordonis porti la princon sur la 
supron de unu el la pilonoj kaj li mem akompanis lin. 
De la supro de la sesetaĝa turo, de kie la pastroj observadis la 
ĉielon kaj per diverskoloraj standardoj komunikiĝis kun la najbaraj temploj, en Memfiso, Athribis kaj Anu, la rigardo ĉirkaŭprenis 
en kelkmejla radio preskaŭ la tutan provincon. 
De ĉi tiu loko Otoes montris al la princo: kie kuŝas la kampoj kaj 
vinberejoj de l' faraono, kiun kanalon oni purigas nun, kiun akvobaron oni rebonigas, kie estas la reĝaj grenejoj, kie marĉoj kovritaj 
de lotusoj kaj papirusoj, kiuj kampoj estas superŝutitaj de sablo, k. 
c. 
Ramzes estis ravita de la bela vidaĵo kaj varmege dankis Otoeson pro la plezuro. Sed kiam li revenis en la palacon kaj laŭ la konsilo de l' patro komencis noti la impresojn, li konvinkiĝis, ke liaj 
scioj pri la ekonomia stato de l' nomeso Aa ne plivastiĝis. 
Post kelke da tagoj li ree postulis klarigojn de Otoes pri la administrado de l' provinco. Tiam la nomarĥo ordonis al ĉiuj oficistoj 
kunveni kaj preteriri antaŭ la princo, kiu sidis sur alte lokita seĝo. 
Tiel pasis antaŭ la vic-reĝo grandaj kaj malgrandaj trezoristoj, 
skribistoj de greno, vino, brutaro kaj teksaĵoj, estroj de masonistoj 
kaj fosistoj, teraj kaj maraj inĝenieroj, kuracistoj de diversaj malsanoj, oficiroj de l' laboristaj regimentoj, policaj skribistoj, juĝistoj, 
gardistoj de malliberejoj, eĉ paraŝitoj kaj ekzekutistoj. Post ili la 
nomarĥo prezentis al Ramzes liajn proprajn oficistojn en ĉi tiu provinco. La princo kun nemalgranda miro eksciis, ke en la nomeso Aa 
kaj en la urbo Sohem li posedas: personan kuĉeron, arkpafiston, 
pordiston de ŝildo, lanco kaj hakilo, dekkelkon da portilistoj, kelke 
da kuiristoj, perukistoj kaj aliaj servistoj, plene fidelaj al li, kvankam 
Ramzes tute ne konis ilin, eĉ ne aŭdis iam iliajn nomojn. 
Lacigita kaj enuigita de la senfrukta parado de la oficistoj, la 
princo perdis la kuraĝon. Teruris lin la penso, ke li komprenas nenion, ke li ne estas do kapabla administri la ŝtaton. Sed li timis konfesi tion eĉ al si mem. 
Ĉar se li ne scias regi Egipton, kaj la aliaj tion rimarkos, kio restos al li?... Nur la morto. Ramzes sentis, ke ekster la trono ne ekzistas por li feliĉo, ke sen povo li ne povus vivi. 
Sed post kelktaga ripozo, se eble estas ripozi en la ĥaoso de la 
kortega vivo, li ree alvokis al si Otoeson kaj diris al li: 
-Mi petis, ke via ekscelenco malkovru al mi la sekretajn de l' 
administrado de via provinco. Vi faris tiel: vi montris al mi la landon kaj la oficistojn, sed mi - mi scias ankoraŭ nenion. Kontraŭe, 
mi estas kiel homo en la subteraj galerioj de niaj temploj, kiu vidas 
ĉirkaŭ si tiom da vojoj, ke fine li tute ne povas eliri. 
La nomarĥo ekmeditis. 
-Kion mi devas fari?... - ekkriis li. - Kion vi postulas de mi,
monarĥo?... Diru unu solan vorton, kaj mi redonos al vi mian oficon, riĉaĵon, eĉ kapon. 
Kaj vidante, ke la princo favore akceptas liajn certigojn, li daŭrigis: - Dum la vojaĝo vi vidis la popolon de ĉi tiu nomeso. Vi diros, 
ke ne ĉiuj estis tie; vi estas prava. Mi ordonos, ke venu la tuta lo- 
ĝantaro, kaj ili estas: viroj, virinoj, maljunuloj kaj infanoj - ĉirkaŭ 
ducent mil. Vi bonvolis rigardi nian teritorion de l' supro de la pilono. Sed se vi deziras, vi povas viziti ĉiun kampon, ĉiun vilaĝon kaj 
ĉiun straton de l' urbo Bohem. 
Fine mi montris al vi la oficistojn, inter kiuj, estas vere, mankis 
la plej malaltaj. Sed diru unu vorton, kaj morgaŭ aperos ĉiuj kaj 
kuŝos sur la ventroj antaŭ via ekscelenco. 
Kion mi devas fari?... respondu, plej glora sinjoro!... 
-Mi kredas al vi, ke vi estas tre fidela - respondis la princo. - 
Klarigu do al mi du aferojn: unue - kial malgrandiĝis la enspezoj 
de lia sankteco? due - kion vi mem faras en la nomeso?... 
Maltrankvilo ekregis Otoeson, kaj la princo tuj aldonis: 
-Mi volas scii, kion vi faras ĉi tie kaj kiel vi administras, ĉar mi 
estas ankoraŭ juna kaj nur komencas la regadon. 
-Sed vi havas la saĝon de centjara maljunulo!... - murmuretis 
la nomarĥo. 
-Konvenas do al mi demandi la spertajn, kaj al vi instrui min. 
-Mi ĉion montros al vi kaj rakontos - diris Otoes. - Sed ni devas iri en lokon, kie ne regas tia tumulto... 
Efektive, en la palaco, kiun okupis la princo, sur la eksteraj kaj 
internaj kortoj, svarmis multego da homoj, kvazaŭ en foiro. Ili man- 
ĝis, trinkis, kantis, vete batalis aŭ kuris, kaj ĉio ĉi por la honoro de 
l' vic-reĝo, kies servistoj ili estis. 
Ĉirkaŭ la tria horo, post la tagmezo la nomarĥo ordonis elkonduki du ĉevalojn, sur kiuj ili kun la princo elrajdis el la urbo okcidenten. Kaj la korteganoj restis en la palaco kaj amuziĝis ankoraŭ 
pli gaje. 
La tago estis bela, malvarmeta, la tero estis kovrita de verdaĵo kaj 
floroj. Super la kapoj de l' rajdantoj kantis birdoj, la aero estis plena de bonodoro. 
-Kiel agrable estas ĉi tie!... - ekkriis Ramzes. - De unu monato 
unuafoje mi povas kolekti la pensojn. Mi jam komencis kredi, ke en 
mia kapo ekloĝis tuta regimento de militaj veturiloj kaj faras ekzercojn de la mateno ĝis la nokto. 
-Tia estas la sorto de la potenculoj de l' mondo - respondis la 
nomarĥo. 
Ili haltis sur monteto. Ĉe iliaj piedoj sin etendis grandega herbejo, distranĉita de blua rivereto. Norde kaj sude oni vidis blankajn 
murojn de urbetoj; post la herbejo, ĝis la limoj de l' horizonto brilis la ruĝaj sabloj de la okcidenta dezerto, de kie iafoje blovis la spiro 
de varmega vento, kvazaŭ el forno. 
Sur la herbejo sin paŝtis sennombraj aroj de hejmaj bestoj: bovoj 
senkornaj kaj kornaj, ŝafinoj, kaprinoj, azenoj, antilopoj, eĉ rinoceroj. Tie ĉi kaj tie oni vidis marĉojn, kovritajn de akvaj kreskaĵoj kaj 
arbetoj, inter kiuj amase flugis sovaĝaj anseroj, anasoj, kolomboj, 
cikonioj, ibisoj kaj pelikanoj. 
-Ekrigardu, sinjoro - diris la nomarĥo - jen estas la bildo de 
nia lando Queneh, de Egipto. Oziriso amis ĉi tiun teran strion inter la dezertoj, superŝutis ĝin per kreskaĵoj kaj bestoj por havi utilon de ili. Poste la bona dio prenis homan figuron kaj estis la unua 
faraono. Kaj kiam li eksentis, ke lia koro velkas, li forlasis lin kaj 
transiris en la koron de sia filo, kaj poste en la filon de la filo. 
Tiamaniere Oziriso vivas inter ni de jarcentoj, kiel faraono, kaj 
havas profiton de Egipto kaj de ĝiaj riĉaĵoj, kiujn li mem kreis. Li 
disetendis siajn branĉojn, kiel potenca arbo. Liaj radikoj estas ĉiuj
egiptaj reĝoj, liaj branĉoj - la nomarĥoj kaj pastroj, liaj branĉetoj 
- la militistoj. La videbla dio sidas sur la tera trono kaj prave ricevas la profiton de la lando; la nevidebla akceptas oferojn en la temploj kaj per la buŝo de l' pastroj anoncas sian volon. 
-Vi diras la veron - interrompis la princo. - Tiel estas skribite. 
-Ĉar la Oziriso-faraono ne povas mem administri sian surteran mastraĵon, li do ordonas zorgi pri ĝi al ni, nomarĥoj, kiuj devenas de lia sango. 
-Tio estas vera - diris Ramzes. - Eĉ iafoje la suna dio transiras en la korpon de nomarĥo kaj donas la komencon al nova dinastio. Tiel naskiĝis la dinastio memfisa, elefantina, teba, ksoita... 
-Vi diris, sinjoro - daŭrigis Otoes. - Kaj nun mi respondos 
vian demandon: 
Vi demandis: kion mi faras en la nomeso?... Mi gardas la riĉaĵon 
de Oziriso-faraono kaj mian parton en ĝi. Rigardu ĉi tiujn arojn: vi 
vidas diversajn bestojn. Unuj liveras lakton, aliaj viandon, aliaj lanon kaj felojn. Same la loĝantaro de Egipto: unuj liveras grenon, 
aliaj vinon, teksaĵojn, meblojn, konstruaĵojn. Kaj mia afero estas 
preni de ĉiu, kion li ŝuldas kaj meti antaŭ la piedoj de l' faraono. 
Mi ne povus mem gardi tiel multenombrajn brutarojn kaj tial mi 
elektis viglajn hundojn kaj saĝajn paŝtistojn: Unuj melkas la brutojn, tondas kaj ŝiras de ili la haŭtojn; aliaj gardas, ke oni ne ŝtelu 
ilin aŭ ke rabobestoj ilin ne disŝiru. Same en la nomeso: mi ne povus 
mem kolekti ĉiujn impostojn kaj gardi la tutan loĝantaron, mi do 
havas oficistojn, kiuj faras ĉion ĉi kaj al mi prezentas raportojn pri 
sia agado. 
-Ĉio ĉi estas vera - interrompis la princo - mi tion scias kaj 
komprenas. Sed mi ne povas malkovri, kial malgrandiĝis la enspezoj de lia sankteco, se oni tiel zorge gardas ilin?
-Bonvolu rememori - respondis la nomarĥo - ke la dio Set, 
kvankam li estas la vera frato de la suna Oziriso, malamas lin, batalas kontraŭ li kaj malbonigas ĉiujn liajn verkojn: Li sendas mortajn malsanojn al la homoj kaj bestoj, li faras, ke la leviĝo de Nilo 
estas tro malgranda aŭ tro rapida, li en la varmega sezono ĵetas sur 
Egipton polvajn nebulojn. 
Kiam la jaro estas bona, Nilo atingas la dezerton, kiam ĝi estas 
malbona - la dezerto venas al Nilo, kaj tiam la reĝaj enspezoj devas esti pli malgrandaj. 
Rigardu, via ekscelenco - finis li, montrante la herbejojn. - 
Multenombraj estas la brutaroj, sed dum mia juneco ili estis pli 
multenombraj. Kaj kiu estas kulpa? Neniu alia, ol Set, al kiu ne povas kontraŭstari la homaj fortoj. Ĉi tiu herbejo, hodiaŭ granda, estis iam ankoraŭ pli granda, kaj de ĉi tiu loko oni ne povis vidi la 
dezerton, kiu teruras nin hodiaŭ. Kie batalas la dioj, la homo estas 
senforta; kie Set venkas Ozirison, kiu povas bari al li la vojon? 
La respektinda Otoes finis; Ramzes mallevis la kapon. Ne malmulte li aŭdis en la lernejoj pri la favoroj de Oziriso kaj pri la maljustaĵoj de Set, kaj kiam li estis ankoraŭ infano, li koleris, ke oni ne 
reguligis definitive la kontojn kun Set. 
-Kiam mi estos granda - pensis li tiam - kaj mi povos porti 
lancon, mi trovos Seton kaj ni provos niajn fortojn!... 
Kaj jen hodiaŭ li rigardis la senlimajn sablojn, la regnon de la 
malbona dio, kiu malgrandigis la enspezojn de Egipto; sed li ne 
pensis pri batalo kontraŭ li. Ĉar kiel batali kontraŭ la dezerto?... Oni 
povas nur evitadi ĝin, aŭ perei en ĝi.
XXII 
La ĉeestado en la nomeso Aa tiel lacigis la kronprincon, ke por 
ripozi kaj kolekti la pensojn, li ordonis ĉesigi ĉiujn festenojn por 
sia honoro, kaj malpermesis, ke la loĝantaro ie iru renkonte por saluti lin. 
La princa sekvantaro miris, eĉ trovis tion nekonvena. Sed la ordono estis plenumita, kaj Ramzes retrovis iom da trankvilo en la 
vivo. Nun li havis tempon por ekzerci la soldatojn, kio estis lia plej 
amata okupo, kaj povis iom kolekti siajn senordajn pensojn. 
Fermita en la plej malproksima angulo de la palaco, la princo 
komencis mediti: kiom li plenumis la ordonon de l' patro? 
Li esploris la nomeson Aa per propraj okuloj: ĝiajn kampojn, 
urbetojn, loĝantojn kaj oficistojn. Li kontrolis la fakton, ke la orientan parton de l' provinco invadis la dezerto. Li rimarkis, ke la laboristaro estas indiferenta kaj malsaĝa, ke ĝi faras nur tion, kion oni 
ordonas al ĝi, kaj eĉ tion nevolonte. Fine li konvinkiĝis, ke vere fidelajn kaj amantajn regatojn oni povas trovi nur inter la aristokratio. 
Ĉar iliaj membroj estas aŭ parencoj de la gento de l' faraonoj, aŭ 
apartenas al la klaso de l' militistoj kaj estas nepoj de l' soldatoj, kiuj 
batalis sub Ramzes Granda. 
En ĉiu okazo, ĉi tiuj homoj estis sinceraj partianoj de l' dinastio 
kaj estis pretaj servi al ĝi kun vera fervoro. Ne kiel la kamparanoj, 
kiuj kriinte la saluton, plej rapide kuris al siaj porkoj kaj bovoj. 
Sed la ĉefa celo de la vojaĝo ne estis atingita. Ramzes ne nur ne 
vidis klare la kaŭzojn de la malgrandiĝo de la reĝaj enspezoj, sed eĉ
ne sciis formuli la demandon: de kie venas la malbono kaj kiel ĝin 
forigi? Li sentis nur, ke la legenda batalo de l' dio Set kontraŭ Oziriso klarigas nenion kaj ne montras rimedon. 
Kaj la princo, kiel estonta faraono, volis havi grandajn enspezojn, 
kiajn havis la antaŭaj monarĥoj de Egipto. Li do bolis de kolero ĉe 
la sola penso, ke suririnte la tronon li povos esti same malriĉa, kiel 
la patro, aŭ eble ankoraŭ pli malriĉa. 
-Neniam!... - kriis la princo, kunpremante la pugnojn. 
Por pligrandigi la reĝajn trezorojn li estis preta sin ĵeti kun glavo sur la dion Set mem kaj distranĉi lin en pecojn, kiel la dio faris 
kun sia frato Oziriso. Sed anstataŭ la senkompata dio kaj liaj legionoj li vidis ĉirkaŭ si: malplenon, silenton kaj nescion. 
Sub la influo de ĉi tiuj disputoj kun la propraj pensoj, li komencis 
foje interparoladon kun la ĉefepiskopo Mefres. 
-Diru al mi, sankta patro, kiu konas ĉiujn saĝojn, kial la ŝtataj 
enspezoj malgrandiĝas kaj kiel oni povus pligrandigi ilin? 
La ĉefepiskopo levis la manojn al la ĉielo. 
-Estu benata - ekkriis li - la spirito, kiu diris en vian orelon, 
alta sinjoro, tiajn pensojn!... Ho, se vi imitus la grandajn faraonojn, 
kiuj kovris Egipton per temploj, kaj per kanaloj kaj akvobaroj pligrandigis la fruktodonajn kampojn!... 
La maljunulo estis tiel kortuŝita, ke li ekploris. 
-Antaŭ ĉio - diris la princo - respondu mian demandon. Ĉar 
ĉu oni povas pensi pri konstruado de kanaloj kaj temploj, se la trezorejo estas malplena? Sur Egipton falis la plej granda malfeliĉo: 
ĝiajn monarĥojn minacas la mizero. Tion antaŭ ĉio oni devas esplori kaj rebonigi, kaj la cetero mem troviĝos. 
-Pri tio, princo, vi ekscios nur en la temploj, ĉe la piedo de la 
altaroj - diris la ĉefepiskopo. - Nur tie via nobla scivolo povas esti 
kontentigita.
Ramzes faris malpaciencan movon. 
-Antaŭ la okuloj de via ekscelenco la temploj kovras kaj kaŝas 
la tutan landon, eĉ la trezorejon de l' faraonoj!... Mi ja estis lernanto 
de l' pastroj, mi estis edukita en la ombro de l' temploj, mi konas la 
misterajn spektaklojn, en kiuj vi prezentas la koleron de Set, la morton kaj reviviĝon de Oziriso, kaj kia utilo de tio?... Kiam la patro 
demandos min: kiel plenigi la trezorejon? - mi respondos nenion. 
Eble nur mi konsilos al li ankoraŭ pli longe kaj ofte preĝi, ol nun! 
-Vi blasfemas, princo, ĉar vi ne konas la altajn misterojn de la 
religio. Se vi ekkonus ilin, vi respondus multajn demandojn, kiuj 
turmentas vin, Kaj se vi vidus, kion mi vidis!... Vi ekkredus, ke la 
plej grava afero por Egipto estas relevi ĝiajn pastrojn kaj templojn... 
-La maljunuloj duan fojon en la vivo fariĝas infanoj - pensis la 
princo kaj interrompis la diskutadon. 
La ĉefepiskopo Mefres estis ĉiam tre pia, sed en la lasta tempo 
ĝis malsaĝeco. 
-Mi multe gajnus - diris al si Ramzes - se mi donus min en la 
manojn de l' pastroj por asisti iliajn infanajn ceremoniojn. Eble Mefres ankaŭ al mi ordonus stari tutajn horojn antaŭ la altaro kun 
levitaj manoj, kiel li faras mem, atendante miraklojn!... 
En la monato Farmuti (fino de januaro, komenco de februaro) la 
princo adiaŭis Otoeson, por transiri en la nomeson Hak. Li dankis 
la nomarĥon kaj la sinjorojn pro la belega akcepto, sed en la koro 
li havis malĝojon, ĉar li sentis, ke li ne sukcesos plenumi la taskon, 
per kiu lin ŝarĝis la patro. 
Kondukita de la familio kaj kortego de Otoes, la vic-reĝo transveturis sur la dekstran bordon de Nilo, kie salutis lin la nomarĥo 
Ranuzer, la sinjoroj kaj pastroj. Kiam la princo haltis sur la tero Hak, 
la pastroj levis supren la statuojn de la dio Atmu, la patrono de l' 
provinco, la oficistoj falis sur la vizaĝon, kaj la nomarĥo petis lin
kiel la anstataŭanton de l' faraono komenci la rikolton, ĉar en tiu 
sezono oni devis rikolti la hordeon. 
Ramzes akceptis la rikoltilon, detranĉis kelke da plenmanoj kaj 
bruligis ilin kun incenso antaŭ la dio, gardanta la limojn. Post li faris 
la samon la nomarĥo kaj grandaj sinjoroj, fine komencis la rikolton 
la kamparanoj. Ili kolektis nur la spikojn, kiujn ili pakis en sakojn; 
la pajlo restis sur la kampo. 
Aŭskultinte la diservon, kiu enuigis lin, la princo stariĝis sur durada veturilo. Antaŭe iris taĉmento de soldatoj, post ili pastroj, du 
sinjoroj kondukis la ĉevalon de l' princo per la bridoj. Post la kronprinco, en alia veturilo sidis la nomarĥo Ranuzer, kaj post li granda sekvantaro de sinjoroj kaj kortegaj servistoj. La popolo, konforme al la volo de Ramzes, ne aperis; sed la kamparanoj, laborantaj 
sur la kampoj, vidante la procesion, falis vizaĝe teren. 
Tiamaniere, transirinte kelke da ŝippontoj, ĵetitaj sur la brakojn 
de Nilo kaj sur la kanalojn, la princo antaŭ la vespero atingis la 
urbon Anu, ĉefan en la provinco. 
Kelke da tagoj daŭris la salutaj festenoj: oni honoris la princon, 
prezentis al li oficistojn. Fine Ramzes postulis, ke oni interrompu la 
festenojn kaj petis la nomarĥon, ke li montru al li la riĉaĵojn de la 
provinco. 
La revuo komenciĝis en la sekvinta tago kaj daŭris kelke da semajnoj. Ĉiutage en la palacan korton, kie loĝis la kronprinco, venis 
diversaj metiistaj korporacioj, komandataj de siaj oficiroj, por montri al la princo siajn produktojn. 
Do unuj post aliaj venis fabrikantoj de armiloj kun glavoj, lancoj kaj hakiloj; fabrikantoj de muzikaj instrumentoj kun fajfiloj, 
trumpetoj, tamburoj kaj harpoj. Post ili venis la granda korporacio 
de lignaĵistoj, kiu montris seĝojn, tablojn, kanapojn, portilojn kaj 
veturilojn, ornamitajn per riĉaj desegnaĵoj, inkrustitajn per diverskolora ligno, perlamoto kaj eburo. Poste oni portis metalajn vazojn 
kuirejajn: kradojn por la fornoj, turnrostilojn, dutenilajn potojn kaj 
platajn patojn kun kovriloj. Juvelistoj malvolvis mirakle belajn orajn 
ringojn, braceletojn por manoj kaj piedoj el "electrum", kunfandaĵo 
de oro kaj arĝento; ĉio ĉi estis arte skulptita, inkrustita per multvaloraj ŝtonoj aŭ per diverskolora emajlo. 
Potistoj fermis la marŝon, portante preskaŭ cent specojn de argilaj vazoj. Estis tie potoj, pladoj kaj kruĉoj de plej diversa formo kaj 
grando, ornamitaj per pentraĵoj, per kapoj bestaj kaj birdaj. 
Ĉiu korporacio faris al princo oferon de siaj plej belaj produktoj. 
Ili plenigis grandan salonon, kvankam ne ekzistis inter ili eĉ du similaj objektoj. 
Post la fino de la bela, sed laciga ekspozicio, Ranuzer demandis 
la princon, ĉu li estas kontenta? 
La princo ekmeditis. 
-Pli belajn objektojn mi vidis eble nur en la temploj, aŭ en la 
palacoj de mia patro. Sed ĉar ilin povas aĉeti nur riĉaj homoj, mi ne 
scias, ĉu la ŝtata trezorejo havas de ili grandajn enspezojn. 
La nomarĥon mirigis la indiferenteco de la juna princo al la verkoj de l' arto, kaj maltrankviligis lia zorgo pri la enspezoj. Volante 
tamen kontentigi Ramzeson, li komencis de tiu momento montri al 
li la reĝajn fabrikojn. 
Ili do vizitis la muelejojn, kie la sklavoj en kelkcento da mueliloj 
kaj pistiloj preparis la farunon. Ili estis en la bakejoj, kie oni bakis 
panon kaj biskvitojn por la armeo, en la fabriko, kie, oni faris konservaĵojn el fiŝoj kaj viando. 
Ili vizitis grandajn tanejojn kaj stablojn de sandaloj, fandejojn, 
kie oni fandis bronzon por vazoj kaj armiloj, poste brikejojn, stablojn de teksistoj kaj tajloroj. 
Ĉi tiuj ejoj estis en la orienta parto de l' urbo. Komence Ramzes
scivole rigardis ilin, sed baldaŭ tedis lin la aspekto de la laboristoj, 
kiuj estis timigitaj, malgrasaj, havis malsanemajn mienojn kaj sur 
la dorsoj signojn de la bastonoj. 
De tiu momento li ne longe restadis en la fabrikoj; li preferis rigardi la ĉirkaŭaĵojn de l' urbo Anu. Malproksime, oriente, oni vidis 
la dezerton, en kiu en la pasinta jaro estis la manovra batalo inter 
li kaj Nitager. Kvazaŭ sur la manplato li vidis la ŝoseon, sur kiu mar- 
ŝis tiam liaj regimentoj, la lokon, kie pro la skaraboj la militaj maŝinoj devis turniĝi sur la dezerton, eble eĉ la arbon, sur kiu pendigis 
sin la kamparano, fosanta la kanalon... 
Akompanata de Tutmozis, de la supro, tie li rigardis la florantan 
teron Gosen kaj malbenis la pastrojn. Kaj tie, inter la montetoj, li 
renkontis Saran, por kiu ekflamis lia koro. 
Hodiaŭ, kia ŝanĝo!... Li jam ĉesis malami la pastrojn, de l' tempo kiam dank' al Herhor li ricevis la korpuson kaj estis proklamita 
vic-reĝo. Sara fariĝis indiferenta por li kiel amatino, kaj pli kaj pli 
okupis lin la penso pri la infano, kies patrino ŝi estis fariĝonta. 
-Kion ŝi faras tie? - pensis la princo. - Jam de longe mi ne havis novaĵojn de ŝi. 
Kaj kiam li tiel rigardis la orientajn altaĵojn, rememorante la nemalproksiman estintecon, Ranuzer, kiu estis ĉe la fronto de la sekvantaro, estis certa, ke la princo rimarkis ian malhonestaĵon en la 
fabrikoj kaj meditas, kiel lin puni. 
-Mi dezirus scii, kion li rimarkis? - parolis al si la respektinda 
nomarĥo. - Ĉu tion, ke duonon da brikoj oni vendis al la feniciaj 
komercistoj, aŭ ke dek mil sandaloj mankas en la magazeno, aŭ 
eble ia malnobla fripono murmuretis al li en la orelon pri la metalaj fandejoj?... 
Kaj granda maltrankvilo plenigis la koron de Ranuzer.
Subite la princo sin turnis al la sekvantaro kaj alvokis Tutmozison, kiu devis ĉiam esti proksime de lia persono. 
Tutmozis alkuris. La princo iris kun li flanken. 
-Aŭskultu - diris li, montrante la dezerton. - Ĉu vi vidas ĉi tiujn montojn?... 
-Ni estis tie en la pasinta jaro - eksopiris la kortegano. 
-Mi rememoris Saran.... 
-Mi tuj bruligos incenson por la dioj! - ekkriis Tutmozis - ĉar 
mi jam pensis, ke de l' tempo, kiam vi estas vic-reĝo, via ekscelenco forgesis pri viaj fidelaj servistoj... 
La princo ekrigardis lin kaj levis la ŝultrojn. 
-Elektu - diris li - el la donacoj, kiujn oni oferis al mi, elektu 
kelke da plej belaj vazoj, mebloj, teksaĵoj, kaj antaŭ ĉio braceletojn 
kaj teksaĵojn, kaj portu tion al Sara. 
-Vivu eterne, Ramzes - murmuretis la elegantulo - ĉar vi estas nobla sinjoro! 
-Diru al ŝi - daŭrigis la princo - ke mia koro ĉiam estas plena de favoro por ŝi. Diru, ke mi volas, ke ŝi gardu sian sanon kaj zorgu pri la infano, kiu devas veni en la mondon. Kiam proksimiĝos la 
tempo de la akuŝo, kaj mi plenumos la ordonojn de mia patro, diru 
al Sara, ke ŝi venos al mi kaj ekloĝos en mia domo. Mi ne povas toleri, ke la patrino de mia infano sopiru en la soleco... Veturu, faru, 
kion mi diris, kaj revenu kun bonaj novaĵoj. 
Tutmozis falis sur la vizaĝon antaŭ la nobla monarĥo kaj tuj forveturis. La sekvantaro de l' princo, ne povante diveni la enhavon de 
la interparolado, enviis al Tutmozis la favorojn de l' sinjoro, kaj la 
respektinda Ranuzer sentis pligrandiĝantan maltrankvilon en sia 
animo. 
-Ne bezonu mi - diris li, plena de maltrankvilo - levi mian 
manon kontraŭ mi mem kaj en floranta aĝo orfigi mian domon!...
Kial, malfeliĉa, mi ne pensis pri la horo de l' juĝo, proprigante al mi 
la propraĵon de lia sankteco?... 
Lia vizaĝo fariĝis flava kaj liaj genuoj tremis. Sed la princo, okupita de la fluo de l' rememoroj, ne rimarkis lian timon.
XXIII 
Nun en la urbo Anu komenciĝis serio da festenoj kaj amuzoj. 
Ramzes venigis el siaj keloj bonajn vinojn, el tri najbaraj nomesoj venis plej belaj dancistinoj, plej famaj muzikistoj, plej lertaj 
artifikistoj. La tempo de Ramzes estis perfekte plenigita. Matene la 
ekzercado de soldatoj, kaj akcepto de altranguloj, poste festenoj, 
spektakloj, ĉasoj kaj ree festenoj. 
Sed en la momento, kiam la nomarĥo de Hak estis certa, ke la 
kronprincon jam tedis la administraj demandoj kaj vizitoj de altranguloj, Ramzes alvokis lin kaj demandis: 
-La nomeso de via ekscelenco apartenas al la plej riĉaj en Egipto?... 
-Jes... kvankam ni havis kelke da malfacilaj jaroj... - respondis 
Ranuzer, kaj ree glaciiĝis lia koro kaj ektremis liaj genuoj. 
-Ĝuste tio mirigas min - diris la princo - ke de jaro al jaro plimalgrandiĝas la enspezoj de lia sankteco. Ĉu vi ne povus klarigi tion 
al mi? 
-Sinjoro - diris la nomarĥo, klinante la kapon ĝis la tero. - Mi 
vidas, ke miaj malamikoj semis malkonfidon en vian animon; kion 
ajn mi dirus, tio ne konvinkus vin. Permesu do al mi tute ne paroli; pli bone estos, se venos ĉi tien skribistoj kun dokumentoj, kiujn 
vi povos tuŝi per via propra mano kaj kontroli... 
La kronprincon iom mirigis la neatendita eksplodo, sed li akceptis la proponon. Li eĉ ekĝojis. Li pensis, ke la raportoj de la skribistoj klarigos al li la sekretojn de la administrado.
La sekvintan tagon venis la granda skribisto de la nomeso Hak 
kaj liaj helpantoj kun kelkdeko da papirusaj volvaĵoj, kovritaj de 
ambaŭ flankoj per skribaĵoj. Kiam oni malvolvis ilin, ili formis rubandon tri manojn larĝajn kaj sesdek paŝojn longan. Unuafoje la 
princo vidis tiel grandegan dokumenton, en kiu estis priskribo nur 
de unu provinco kaj dum unu sola jaro. 
La granda skribisto sidiĝis sur la planko, krucinte la krurojn, kaj 
komencis: 
-En la trideka jaro de la regado de lia sankteco Mer-Amen- 
Ramzes malfruis la leviĝo de Nilo... La kamparanoj, kredante, ke la 
malfeliĉon kaŭzis sorĉoj de la fremduloj, loĝantaj en la provinco 
Hak, komencis detrui la domojn de la nefidelaj Hebreoj, Ĥetoj kaj 
Fenicianoj, kaj oni mortigis kelke da personoj. Laŭ ordono de la nomarĥo oni kondukis la kulpajn al la tribunalo; dudek kvin vilaĝanojn, du masonistojn kaj kvin ŝuistojn oni kondamnis en minejojn, 
kaj unu fiŝiston oni sufokis... 
-Kia dokumento estas tio? - interrompis la princo. 
-Tio estas juĝa raporto, destinita esti metita antaŭ la piedoj de 
lia sankteco. 
-Lasu ĝin kaj legu pri la ŝtataj enspezoj. 
La helpantoj de l' granda skribisto volvis la forpuŝitan dokumenton kaj prezentis alian. Ilia estro ree komencis legi: 
-En la kvina tago de l' monato Tot oni liveris en la reĝajn grenejojn sescent mezurojn da tritiko, kiujn kvitancis la ĉefa intendanto. 
La sepan de Tot la granda trezoristo eksciis kaj kontrolis, ke malaperis el la provizoj de la lasta jaro cent kvardek ok mezuroj da tritiko. Dum la kontrolo du laboristoj ŝtelis unu mezuron da tritiko kaj 
kaŝis ĝin inter brikoj. Kiam oni rimarkis tion, ili estis transdonitaj
al la juĝejo kaj kondamnitaj en la minejojn pro la atenco kontraŭ la 
propraĵo de lia sankteco... 
-Kaj la cent kvardek ok mezuroj? - demandis la kronprinco. 
-Musoj formanĝis ilin - respondis la skribisto kaj daŭrigis: 
-La okan de Tot oni alsendis dudek bovinojn kaj okdek kvar 
ŝafinojn en la buĉejon, kiujn la gardisto de bovoj ordonis doni al la 
regimento Nizo, je kvitanco... 
Tiamaniere la vic-reĝo sciiĝadis, tagon post tago, kiom da hordeo, tritiko, fazeolo kaj lotusaj grajnoj oni liveris en la grenejojn, 
kiom oni transsendis en la muelejojn, kiom oni ŝtelis kaj kiom da 
laboristoj pro tio oni kondamnis en la minejojn. La raporto estis tiel 
enuiga kaj senorda, ke en la mezo de l' monato Paofi la princo ordonis interrompi la legadon. 
-Diru al mi, granda skribisto - demandis Ramzes - kion vi 
komprenas el tio?... Kion vi eksciis?... 
-Ĉion, kion ordonos via ekscelenco... 
Kaj li rekomencis, sed jam parkere: 
-La sepan de l' monato Tot oni liveris en la reĝajn grenejojn... 
-Sufiĉe! - ekkriis kolere la princo kaj ordonis al li iri for. 
La skribistoj falis sur la vizaĝon, poste rapide forprenis la papirusojn, ree falis teren kaj galope elkuris. 
La princo alvokis la nomarĥon Ranuzer. Li venis kun la brakoj 
krucitaj sur la brusto, sed kun trankvila mieno, ĉar li eksciis de la 
skribisto, ke la princo povas nenion kompreni el la raportoj kaj ke 
li eĉ ne aŭskultis ilin ĝis la fino. 
-Diru al mi, via ekscelenco - komencis la kronprinco - ĉu ankaŭ al vi oni legas la raportojn? 
-Ĉiutage... 
-Kaj vi ilin komprenas?
-Pardonu, plej nobla sinjoro, sed... ĉu mi povus administri la 
nomeson, se mi ne komprenus tion? 
La princo malĝoje ekmeditis. Eble, efektive, li estas tiel malkapabla?... Kaj tiam - kiel li povos fariĝi monarĥo?... 
-Sidiĝu - diris li post momento, montrante al Ranuzer seĝon. 
- Sidiĝu kaj rakontu al mi: kiel vi administras la nomeson?... 
La nomarĥo paliĝis kaj liaj okuloj turniĝis supren, montrante la 
blankon. Ramzes rimarkis tion kaj komencis klarigi: 
-Ne pensu, ke mi ne konfidas al via saĝo... Kontraŭe, mi ne konas homon pli kapablan ol vi al la administra ŝarĝo... Sed mi estas 
juna kaj scivola: kio estas la arto de l' regado? Mi do petas vin, dividi kun mi iom da via sperto. Vi administras la nomeson - mi scias 
pri tio!... Sed nun klarigu al mi, kiel oni administras? 
La nomarĥo ekspiris kaj komencis: 
-Mi rakontos al vi la tutan fluon de mia vivo, por ke vi sciu, kiel 
malfacila estas mia laboro. 
Matene, post la bano, mi faras oferojn al la dio Amut kaj poste 
mi alvokas la trezoriston kaj demandas lin: ĉu konvene alfluas la 
impostoj por lia sankteco? Se li diras al mi, ke jes, mi laŭdas lin; se 
li diras, ke tiuj aŭ tiuj ne pagis, mi ordonas aresti ilin. 
Poste mi alvokas la gardiston de la reĝaj garbejoj por scii, kiom 
da nova greno ni havas. Se multe, mi laŭdas lin; se malmulte, mi 
ordonas vipi la kulpajn. 
Poste venas la granda skribisto kaj diras: kion el la bienoj de lia 
sankteco bezonas la armeo, oficistoj kaj laboristoj, - kaj mi ordonas liveri tion je kvitanco. Se li donas malpli, mi laŭdas lin; se pli 
multe, mi komencas juĝan esploron. 
Post la tagmezo venas al mi la feniciaj komercistoj, al kiuj mi 
vendas grenon, kaj la monon ili pagas en la trezorejon de l' faraono. Poste mi preĝas kaj konfirmas la juĝajn verdiktojn, kaj antaŭ la
vespero la polico raportas pri la okazoj de l' tago. Antaŭhieraŭ, ekzemple, loĝantoj de mia nomeso invadis la teritorion de la provinco 
Ka kaj sakrilegis la statuton de l' dio Sebak. En mia koro mi ekĝojis, 
ĉar li ne estas nia patrono; tamen mi kondamnis kelkajn kulpajn al 
la sufoko, multajn en la minejojn, ĉiujn al la bastonado. 
Tiel en mia nomeso regas la trankvilo kaj bonaj moroj, kaj la 
impostoj alfluas ĉiutage. 
-Tamen la enspezoj de l' faraono plimalgrandiĝis ankaŭ ĉe vi - 
intermetis la princo. 
-Vi diris la veron, sinjoro - eksopiris Ranuzer. - La pastroj diras, ke la dioj ekkoleris kontraŭ Egipto pro la alfluo de l' fremduloj; sed mi vidas, ke eĉ la dioj ne malamas la fenician oron kaj iliajn multvalorajn ŝtonojn.... 
En ĉi tiu momento eniris serva oficiro kaj post li la pastro Mentezufis, por inviti la vic-reĝon kaj nomarĥon al publika diservo. 
Ambaŭ konsentis, kaj la nomarĥo Ranuzer montris tiom da pieco, 
ke la princo ekmiris. 
Kiam Ranuzer, profunde sin klinante, foriris, la vic-reĝo diris al 
la pastro: 
-Sankta profeto, vin, kiu estas ĉe mi la anstataŭanto de la plej 
respektinda Herhor, vin mi petas, klarigu al mi unu aferon, kiu plenigas mian animon per maltrankvilo. 
-Ĉu mi scios? - respondis la pastro. 
-Respondu, ĉar la saĝo plenigas vin, kies servisto vi estas. Konsideru nur, kion mi diros al vi. Vi ja scias, por kio min sendis ĉi tien 
lia sankteco... 
-Por ke vi, princo, koniĝu kun la riĉaĵoj kaj kun la administrado de la lando - interrompis Mentezufis. 
-Mi faras tion. Mi demandas la nomarĥojn, mi rigardas la landon kaj homojn, mi aŭskultas raportojn, sed - mi komprenas nenion; tio venenas mian vivon kaj mirigas min. 
Ĉar en la militaj aferoj mi scias ĉion: kiom mi havas da soldatoj, 
ĉevaloj, veturiloj; kiuj oficiroj drinkas aŭ malzorgas la servadon, kaj 
kiuj honeste plenumas sian devon. Mi scias ankaŭ, kiel uzi la armeon. Se sur ebenaĵo starus malamika korpuso, mi devus preni du 
korpusojn por venki ĝin. Se la malamiko okupus defendan pozicion, mi ne moviĝus sen tri korpusoj. Se la malamiko estas neekzercita kaj batalas en senordaj amasoj, kontraŭ lia milo mi povas starigi kvincent niajn soldatojn kaj mi venke batos lin. Se la kontraŭulo 
havas mil hakilistojn, kaj mi mil, mi min ĵetos sur lin kaj mi lin venkos, se mi havos helpe cent ŝtonĵetistojn. 
En la armeo, sankta patro - daŭrigis Ramzes - oni vidas ĉion, 
kvazaŭ la fingrojn de l' propra mano, kaj por ĉiu demando oni havas pretan respondon, kiun mi plene komprenas. Sed en la administrado de la nomesoj mi ne nur vidas nenion, sed havas tian ĥaoson en la kapo, ke iafoje mi forgesas, por kio mi venis ĉi tien? 
La sankta profeto ekmeditis. 
-Ĉu ili kuraĝus trompi vian ekscelencon - respondis li - mi ne 
scias, ĉar mi ne observis iliajn agojn. Sed ŝajnas al mi, ke ili povas 
nenion klarigi al vi, ĉar ili mem komprenas nenion. 
La nomarĥoj kaj iliaj skribistoj - daŭrigis la pastro - estas kiel 
la dekestroj en la armeo: ĉiu konas sian dekon kaj informas pri ĝi 
la superajn oficirojn. Ĉiu komandas sian taĉmenton. Sed la ĝeneralan planon, kiun faras la militestroj, la dekestro ne konas. 
La nomarĥoj kaj skribistoj notas ĉion, kio okazas en la provinco, kaj transsendas ĉi tiujn raportojn al la piedoj de l' faraono. Sed 
nur la plej alta konsilistaro eltiras el ili la mielon de l' saĝo. 
-Ĝuste ĉi tiun mielon mi deziras... - ekkriis la princo. - Kial 
oni ne donas ĝin al mi?...
Mentezufis ekskuis la kapon, 
-La ŝtata saĝo - diris li - apartenas al la pastraj misteroj: ĝin 
povas akiri nur homo, dediĉita al la dioj. Kaj via ekscelenco, kvankam edukita de la pastroj, plej malkaŝe foriĝas de l' temploj... 
-Do se mi ne fariĝos pastro, vi ne informos min?... 
-Estas aferoj, kiujn via ekscelenco povas ekkoni eĉ nun, kiel erpatre, estas tiaj, kiujn vi ekkonos, kiel faraono. Sed ekzistas tiaj, 
kiujn povas scii nur ĉefepiskopo. 
-Ĉiu faraono estas ĉefepiskopo - interrompis la princo. 
-Ne ĉiu. Kaj eĉ inter ĉefepiskopoj ekzistas diferencoj. 
-Do - ekkriis kolere la kronprinco - vi kaŝas de mi la administradon de l' ŝtato!... Kaj mi ne povos plenumi la ordonojn de mia 
patro?... 
-Tion - diris trankvile Mentezufis - kion vi bezonas, vi povas 
ekkoni, ĉar vi havas la unuajn pastrobenojn. Sed ĉi tiuj aferoj estas 
kaŝitaj en la temploj, post kovrilo, kiun neniu kuraĝus forigi sen 
konvenaj preparoj. 
-Mi, mi forigos ĝin! 
-La dioj gardu Egipton de tia malfeliĉo! - respondis la pastro, 
etendante la manojn al la ĉielo. - Ĉu vi ne scias, ke la tondro mortigus tiun, kiu sen konvenaj preĝoj tuŝus la kurtenon? Ordonu, princo, konduki en la templon iun sklavon aŭ kondamniton, li nur etendu la manon, kaj li tuj mortos. 
-Ĉar vi mortigos lin. 
-Ĉiu el ni mortus same, kiel plej ordinara krimulo, se li sakrilege 
proksimiĝus al la altaro. Antaŭ la dioj, mia princo, faraono kaj pastro valoras tiom, kiom sklavo. 
-Kion do mi devas fari?... - demandis Ramzes. 
-Serĉi en la temploj respondon al viaj duboj, puriginte sin per
preĝoj kaj fastoj - respondis la pastro. - De kiam ekzistas Egipto, neniu monarĥo alimaniere akiris la ŝtatan saĝon. 
-Mi pripensos - respondis la princo. - Tamen mi vidas, ke la 
plej respektinda Mefres kaj vi, sankta profeto, volas entiri min en 
la diservojn, kiel mian patron. 
-Tute ne. Se vi, kiel faraono, volus nur komandi la armeon, vi 
povus nur kelke da fojoj jare partopreni en la diservoj, en la ceteraj okazoj vin anstataŭus la ĉefepiskopoj. Sed se vi volas ekkoni la 
misterojn de l' temploj, vi devas honori la diojn, ĉar ili estas la fonto 
de la saĝo.
XXIV 
Nun jam Ramzes sciis, ke aŭ li ne plenumos la ordonon de l' 
faraono, aŭ li devas sin submeti al la volo de l' pastroj, kaj tio 
plenigis lin per kolero kaj malfavoro por ili. 
Li do ne rapidis al la misteroj, kaŝitaj en la temploj. Ne venis 
ankoraŭ la tempo por la fastoj kaj preĝoj. Sed tiom pli favore li komencis partopreni en la festenoj, kiujn oni aranĝis por lia honoro. 
Ĵus revenis Tutmozis - majstro en ĉiuj amuzoj, kaj alportis al la 
princo bonajn novaĵojn de Sara. Ŝi estis sana kaj havis belan aspekton, kio nun malpli interesis Ramzeson. Sed la pastroj faris tiel bonan horoskopon al lia estonta infano, ke Ramzes estis ravita. 
Ili certigis plej kategorie, ke la infano estos filo, favorata de l' dioj 
kaj, se la patro ĝin amos, ĝi atingos en la vivo grandajn honorojn. 
La princo ridis la duan parton de la profetaĵo. 
-Stranga estas ilia saĝo! - diris li al Tutmozis. - Ili scias, ke ĝi 
estos filo, kion ne scias mi, kvankam mi estas la patro; sed ili dubas, 
ĉu mi ĝin amos, kvankam facile estas diveni, ke mi amus ĉi tiun 
infanon, eĉ se ĝi estus filino. 
Kaj pri la honoroj por ĝi ili estu trankvilaj. Mi zorgos pri tio!... 
En la monato Pahono (januaro-februaro) la kronprinco transveturis en la nomeson Ka, kie akceptis lin la nomarĥo Sofra. La urbo 
Anu kuŝis sep horojn de pieda vojo de Atribis, sed la princo uzis tri 
tagojn por ĉi tiu vojaĝo. Pensante pri la preĝoj kaj fastoj, kiuj atendis lin antaŭ la malkovro de l' templaj misteroj, Ramzes sentis pli
kaj pli grandan inklinon al la amuzoj; lia sekvantaro divenis tion, 
plezuro do sekvis plezuron. 
Ree sur la vojoj, tra kiuj li veturis al Atribis, aperis popolaj amasoj 
kun krioj, floroj kaj muzikistoj. Precipe proksime de l' urbo la entuziasmo atingis la supron. Okazis eĉ, ke grandega laboristo sin ĵetis 
sub la veturilon de la vic-reĝo. Kaj kiam Ramzes haltigis la ĉevalojn, 
el la amaso eliris dekkelko da junaj virinoj kaj ĉirkaŭplektis lian 
veturilon per floroj. 
-Tamen ili amas min!... - pensis la princo. 
En la provinco Ka li ne demandis plu la nomarĥon pri la enspezoj de l' faraono, ne vizitis fabrikojn, ne ordonis legi al si raportojn. 
Nur foje, kiam li vidis, ke la templo de l' dio Sebak staras sur alta 
monteto, li esprimis deziron suriri ĝian supron kaj rigardi la ĉirkaŭaĵon. 
La respektinda Sofra tuj plenumis la volon de l' kronprinco, kiu 
suririnte la turon, kun granda plezuro pasigis tie kelke da horoj. 
La provinco Ka estis fruktodona ebenaĵo. Kelkdeko da kanaloj 
kaj da nilaj brakoj tranĉis ĝin en ĉiuj direktoj, kaj ĝi ŝajnis kvazaŭ 
reto el arĝentaj kaj lazuraj ŝnuroj. La melonoj kaj tritiko, semitaj en 
novembro, jam estis maturiĝantaj. Sur la kampoj svarmis nudaj 
homoj, kiuj kolektis kukumojn aŭ semis kotonon. La tero estis kovrita de konstruaĵoj, kiuj en kelkdeko da punktoj grupiĝis pli multenombre kaj formis urbetojn. 
La plimulto da domoj, precipe tiuj, kiuj kuŝis inter kampoj, estis argilaj, kovritaj per pajlo kaj palmaj folioj. Kontraŭe, en la urboj 
la domoj estis brikaj, kun plataj tegmentoj, kaj similis blankajn kubojn, truitajn en la lokoj, kie estis la fenestroj kaj pordoj. Tre ofte sur 
unu tia kubo staris plia malpli granda, kaj sur tiu tria, ankoraŭ malpli granda, kaj ĉiu etaĝo estis alie kolorigita. Sub la bruliganta suno 
de Egipto ĉi tiuj domoj similis grandajn perlojn; rubenojn kaj safirojn, dissemitajn inter la verdaĵo de l' kampoj kaj ĉirkaŭitajn de 
palmoj kaj akacioj. 
De tiu loko Ramzes rimarkis fenomenon, kiu mirigis lin: proksime de la temploj la domoj estis pli belaj, kaj sur la kampoj laboris 
plej multe da homoj. 
-La bienoj de l' pastroj estas la plej riĉaj!... - rememoris li kaj 
ankoraŭ unu fojon trakuris per la okuloj la templojn kaj kapelojn, 
dekkelkon da kiuj oni vidis de la turo. 
Sed ĉar li paciĝis kun Herhor kaj bezonis servojn de l' pastroj, li 
ne volis pli longe sin okupi per ĉi tiu afero. 
En la daŭro de la sekvintaj tagoj Sofra aranĝis por la princo serion da ĉasoj, irante de la urbo Atribis al la oriento. Apud la kanaloj oni arkpafis birdojn, kaptis ilin per grandegaj retoj, kiuj per unu 
fojo envolvis po kelkdeko, aŭ oni sendis falkojn kontraŭ la libere 
flugantaj. Kaj kiam la princa sekvantaro atingis la orientan dezerton, komenciĝis grandaj ĉasoj kun hundoj kaj panteroj kontraŭ 
kvarpiedaj bestoj; dum kelke da tagoj oni kaptis kaj mortigis kelkcenton da ili. 
Kiam Sofra rimarkis, ke la princo jam havas sufiĉe da plezuro 
sub la libera ĉielo kaj da noktoj sub la tendo, li interrompis la ĉasadon kaj per plej mallongaj vojoj rekondukis la gastojn al Atribis. 
Ili venis tien en la kvara horo post la tagmezo, kaj la nomarĥo 
invitis ĉiujn en sian palacon al festeno. 
Li mem kondukis la princon en la banejon, asistis ĉe la bano kaj 
el sia propra kesto prenis parfumojn por olei Ramzeson. Poste li 
kontrolis la friziston, kiu ordigis la harojn de l' vic-reĝo, fine, ekgenuinte sur la planko,; li petis la princon akcepti novajn vestojn. 
Estis tie freŝe teksita ĉemizo, kovrita per brodaĵoj, antaŭtuko 
ornamita per perloj kaj mantelo punktita per oro, tre fortika, sed tiel 
delikata, ke du manoj povis ĝin enteni.
La kronprinco favore akceptis ĉion kaj diris, ke neniam ankoraŭ 
li ricevis tiel belan donacon. 
La suno jam subiris, kaj la monarĥo kondukis la princon en la 
balan salonon. 
Tio estis granda vestiblo, ĉirkaŭita per kolonaro kaj pavumita per 
mozaiko. Ĉiuj muroj estis kovritaj per pentraĵoj, prezentantaj scenojn el la vivo de l' antaŭuloj de Sofra: militojn, marajn vojaĝojn kaj 
ĉasojn. Super ĉi tiu konstruaĵo, anstataŭ tegmento, pendis grandega 
papilio, kun multkoloraj flugiloj, kiujn movis kaŝitaj sklavoj, por 
refreŝigi la aeron. 
En bronzaj torĉujoj, fiksitaj sur la kolonoj, brulis helaj torĉoj, 
eligante bonodorajn fumojn. 
La salono estis dividita en du partojn: unu malplena, la alia plenigita per tabloj kaj seĝoj por la invititoj. En la fundo estis alta estrado, sur kiu sub riĉa tendo staris malgranda tablo kaj kanapo por 
Ramzes. 
Apud ĉiu tablo estis grandaj vazoj kun akacioj, palmaj kaj figaj 
arboj. La tablon de l' kronprinco oni ĉirkaŭis per pinglokreskaĵoj, 
kiuj dissendis en la salono balzaman odoron. 
La kunvenintaj gastoj salutis la princon per ĝoja ekkrio, kaj kiam 
Ramzes okupis la lokon sub la baldakeno, de kie oni povis libere 
vidi la tutan salonon, lia sekvantaro sidiĝis ĉe la tabloj. 
Eksonis harpoj kaj komencis eniri sinjorinoj, en riĉaj muslinaj 
vestoj, kun malkovritaj brustoj kaj brilantaj de juveloj. Kvar plej 
belaj ĉirkaŭis Ramzeson, aliaj sidiĝis apud la altranguloj de la sekvantaro. 
En la aero fluis odoro de rozoj, konvaloj kaj violoj. La princo 
sentis, ke la pulso batas en liaj tempioj. 
Sklavoj kaj sklavinoj en ĉemizoj blankaj, rozaj kaj bluaj komencis disporti kukojn, rostitajn kortbirdojn kaj ĉasaĵon, fiŝojn, vinon
kaj fruktojn, fine florajn kronojn, kiujn la festenantoj metis sur la 
kapon. La grandega papilio pli kaj pli rapide svingis siajn flugilojn, 
kaj en la malplena parto de la salono komenciĝis spektaklo. Unuj 
post aliaj aperis dancistinoj, gimnastikistoj, arlekenoj, ĵonglistoj kaj 
skermistoj. Kiam iu montris neordinaran lertecon, la spektatoroj 
ĵetis al li florojn el siaj kronoj, aŭ orajn ringojn. 
La festeno daŭris kelke da horoj; aklamoj por honori la princon, 
nomarĥon kaj lian familion senĉese sekvis unu la alian. Ramzeson, 
kiu duone kuŝis sur la kanapo kovrita per leona felo, kun oraj ungegoj, servis kvar damoj. Unu ventumis lin, dua ŝanĝis la kronojn sur 
lia kapo, du aliaj donis al li manĝaĵojn. Ĉe la fino de la festeno tiu, 
kun kiu la princo plej volonte parolis, alportis al li pokalon da vino. 
Ramzes eltrinkis duonon, la reston donis al ŝi, kaj kiam ŝi eltrinkis, 
li kisis ŝian buŝon. 
La sklavoj komencis rapide estingi la torĉojn, la papilio ĉesis movi la flugilojn kaj en la salono fariĝis nokto kaj silento, interrompata 
nur de la nerva rido de l' virinoj. 
Subite eksonis rapidaj paŝoj de kelke da homoj kaj terura krio. 
-Ellasu min!... - kriis raŭka vira voĉo. - Kie estas la kronprinco?... Kie estas la vic-reĝo?... 
En la salono ekbolis. La virinoj ploris teruritaj, la viroj kriis: 
-Kion tio signifas?... Atenco kontraŭ la kronprinco!... Ĉi tien la 
gardistoj!... 
Oni aŭdis la bruon de la rompataj vazoj kaj la krakon de la seĝoj. 
-Kie estas la kronprinco? - kriegis la fremda homo. 
-Gardistoj!... Defendu la kronprincon!... - oni kriis en la salono. 
-Ekbruligu la lumon!... eksonis la junula voĉo de l' kronprinco. 
- Kiu serĉas min?... Jen mi estas!... 
Oni alportis torĉojn. En la salono senorde kuŝis la renversitaj kaj
rompitaj mebloj unuj sur aliaj, kaj inter ili sin kaŝis la festenantoj. 
Sur la estrado la princo penis sin forŝiri de la virinoj, kiuj ĉirkaŭprenis liajn manojn kaj piedojn. Apud la princo, Tutmozis en senorda 
peruko, kun bronza kruĉo en la mano, estis preta bati je la kapo 
ĉiun, kiu proksimiĝus. 
En la pordo aperis kelke da soldatoj kun nudaj glavoj. 
-Kio estas?... Kiu estas ĉi tie - kriis la terurita nomarĥo. 
Fine oni rimarkis la kulpan. Iu grandegulo, nuda, kovrita de koto, 
kun sangaj strioj sur la dorso, genuis sur la ŝtupoj de la estrado kaj 
etendis la manojn al la kronprinco. 
-Jen la krimulo!... - kriis la nomarĥo. - Kaptu lin!... 
Tutmozis levis sian kruĉon, de la pordo alkuris soldatoj. La vundita homo falis vizaĝe sur la ŝtuparon, kriante: 
-Kompaton, suno de Egipto!... 
La soldatoj jam estis lin kaptontaj, kiam Ramzes, forŝirinte sin de 
l' virinoj, proksimiĝis al la mizerulo. 
-Ne tuŝu lin! - kriis Ramzes al la soldatoj. - Kion vi volas, homo? 
-Mi volas rakonti al vi mian mizeron, sinjoro... 
En ĉi tiu momento Sofra, proksimiĝinte al la princo, murmuretis: 
-Li estas Hiksos,.. rigardu, via ekscelenco, lian densan barbon 
kaj harojn... Lia trobraveco, kun kiu li superforte venis ĉi tien, pruvas, ke ĉi tiu krimulo ne estas Egiptano... 
-Kiu vi estas? - demandis la princo. 
-Mi estas Bakura, laboristo de la regimento de fosistoj en Sohem. Ni ne havas nun okupon, do la nomarĥo Otoes ordonis al ni... 
-Li estas drinkulo kaj frenezulo!... - murmuretis la tremanta 
Sofra. 
-Kiel li parolas al vi, sinjoro...
La princo tiel ekrigardis la nomarĥon, ke la altrangulo, kliniĝinte 
ĝis la tero, posteniris. 
-Kion ordonis al vi Otoes? - demandis la vic-reĝo Bakuran. 
-Li ordonis al ni, sinjoro, promeni sur la bordo de Nilo, naĝi en 
la rivero, stari apud la vojoj kaj fari bruon por via honoro. Li promesis pagi al ni por tio, kiom oni ŝuldas al ni... ĉar, sinjoro, jam de 
du monatoj ni ricevis nenion... Nek hordean panon, nek fiŝojn, nek 
oleon por nia korpo. 
-Kion vi diros nun, respektinda sinjoro? - demandis la princo 
la nomarĥon. 
-Danĝera drinkulo... abomena mensogulo... - respondis Sofra. 
-Kian bruon vi faris por mia honoro? 
-Kiel oni ordonis - diris la grandegulo. - Mia edzino kaj filino 
kriis kun la aliaj: "Li vivu eterne!" kaj mi saltadis en la akvon kaj 
ĵetadis kronojn en la ŝipon de via ekscelenco, por kio oni promesis 
al mi pagi po unu uteno. Kaj kiam vi bonvolis favore enveturi en la 
urbon Atribis, mi estis destinita min ĵeti sub la ĉevalojn kaj haltigi 
la kaleŝon... 
La princo komencis ridi. 
-Vere mi ne pensis - diris li - ke ni tiel gaje finos la festenon!... 
Kaj kiom oni pagis al vi por tio, ke vi devis vin ĵeti sub la ĉevalojn? 
-Oni promesis al mi tri utenajn, sed pagis nenion, nek al mi, nek 
al la edzino, nek al la filino. Same al la regimento oni donis nenion por manĝi tiujn du monatoj. 
-Per kio do vi vivas? 
-Per almozoj, aŭ per tio, kion ni ricevas por nia laboro ĉe la 
kamparanoj. Do en ĉi tiu terura mizero ni trifoje ribelis kaj volis reveni hejmen. Sed la oficiroj kaj skribistoj aŭ promesis pagi al ni, aŭ 
ordonis nin bati... 
-Pro la bruo por mia honoro? - demandis la princo, ridante.
-Vi diras la veron, princo... Tial hieraŭ estis la plej granda ribelo, 
pro kiu la nomarĥa Sofra ordonis nin dekumi. Ĉiu deka ricevis bastonadon, kaj mi plej multe, ĉar mi estas granda kaj devas nutri tri 
buŝojn: mian, de l' filino kaj edzino... Batita, mi min elŝiris el iliaj 
manoj, por fali sur la ventron antaŭ vi, sinjoro, kaj rakonti niajn 
dolorojn. Vi, vi batu nin, kiam ni estas kulpaj, sed la skribistoj pagu 
al ni niajn ŝuldojn, ĉar alie ni mortos de malsato, ni, niaj edzinoj kaj 
infanoj... 
-Tio estas homo, loĝata de demono!... - ekkriis Sefra. - Bonvolu, princo, rigardi, kian ruinigon li faris ĉi tie... Dek talentojn mi 
ne akceptus por ĉi tiuj tabloj, pladoj kaj kruĉoj... 
Inter la festenantoj, kiuj jam rekonsciiĝis, komenciĝis murmuro: 
-Tio estas ia fripono!... - oni diris. - Rigardu; vere, li estas Hiksos. Ankoraŭ bolas en li la malbenita sango de liaj avoj, kiuj invadis kaj ruinigis Egipton... Tiel riĉaj mebloj... tiel helaj vazoj... rompitaj en polvon! 
-Unu sola ribelo de nepagitaj laboristoj alportas pli grandan 
malutilon al la ŝtato, ol valoras ĉi tiuj riĉaĵoj - diris severe Ramzes. 
-Sanktaj vortoj!... Oni devas skribi ilin sur la monumentoj - tuj 
eksonis multaj voĉoj inter la gastoj. - La ribelo forŝiras la homojn 
de la laboro kaj malĝojigas la koron de lia sankteco... Ne konvenas, 
ke la laboristoj dum du monatoj ne ricevu salajron... 
Kun nekaŝata malestimo ekrigardis la princo la korteganojn, ŝan- 
ĝiĝemajn kiel la nuboj, kaj sin turnis al la nomarĥo. 
-Mi transdonas al vi - diris li severe - ĉi tiun martiritan homon. Mi estas certa, ke neniu haro falos de lia kapo. Kaj morgaŭ mi 
volas vidi la regimenton, al kiu li apartenas, kaj konvinkiĝi, ĉu la 
plendanto diris veron. 
Post ĉi tiuj vortoj la vic-reĝo eliris, lasante la nomarĥon kaj gastojn en granda malĝojo.
En la sekvinta tago la princo, vestante sin kun la helpo de Tutmozis, demandis lin: 
-Ĉu la laboristoj venis? 
-Jes, sinjoro. De la leviĝo de l' suno ili atendas viajn ordonojn. 
-Kaj tiu... tiu Bakura, ĉu li estas inter ili? 
Tutmozis faris grimacon kaj diris: 
-Okazis, io stranga. Sofra ordonis lin ŝlosi en malplena kelo de 
sia palaco. Kaj ĉi tiu fripono, tre forta homo, rompis la pordon de 
la najbara kelo, kie estis vino, renversis kelke da multvaloraj kruĉoj 
kaj tiel ebriiĝis, ke... 
-Ke? - demandis la princo. 
-Ke li mortis. 
La kronprinco salte leviĝis de l' seĝo. 
-Kaj vi kredas, ke li mem ebriiĝis tiel, ke li mortis?... 
-Mi devas kredi, ĉar mi ne havas pruvojn, ke oni lin mortigis - 
respondis Tutmozis. 
-Sed mi, mi serĉos ilin - eksplodis la princo. 
Li kuris en la ĉambro kaj ronkis, kiel kolera leonido. 
Kiam li iom trankviliĝis, Tutmozis diris: 
-Ne serĉu, sinjoro, kulpon tie, kie oni ne vidas ĝin, ĉar vi ne trovos eĉ atestantojn. Se iu efektive, ordonita de l' nomarĥo, sufokis ĉi 
tiun laboriston, li tion ne konfesos; la mortinto mem diros nenion, 
cetere, kian valoron havus lia plendo kontraŭ ia nomarĥo!... En tiaj 
kondiĉoj neniu tribunalo volos komenci juĝan esploron. 
-Sed se mi ordonos?... - demandis la vic-reĝo. 
-En tia okazo oni tion faros kaj oni pruvos la senkulpecon de 
Sofra. Tiam vi, sinjoro, devos honti, kaj ĉiuj nomarĥoj, iliaj parencoj kaj servistoj fariĝos viaj malamikoj. 
La princo staris en la mezo de l' ĉambro kaj pensis. 
-Fine - diris Tutmozis - ĉio ŝajnas pruvi, ke ĉi tiu malfeliĉa
Bakura estis drinkulo, aŭ frenezulo kaj antaŭ ĉio - homo de fremda 
deveno. Ĉar ĉu vera kaj prudenta Egiptano, eĉ se li tutan jaron ne 
ricevis salajron kaj duoblon da bastonoj, ĉu li kuraĝus eniri superforte en la palacon de nomarĥo kaj per tiaj krioj alvoki vin? 
Ramzes klinis la kapon. Vidante, ke en la najbara ĉambro estas 
korteganoj, li diris per mallaŭta voĉo: 
-Ĉu vi scias, Tutmozis, ke de la tempo, kiam mi entreprenis ĉi 
tiun vojaĝon, Egipto komencas ŝajni al mi tute alia. Iafoje mi demandas min mem: ĉu mi estas en fremda lando? Aŭ mia koro estas 
maltrankvila, kvazaŭ mi havus kovrilon sur la okuloj, post kiu oni 
faras ĉiujn friponaĵojn, sed kiujn mi ne povas vidi... 
-Kaj tial vi ne penu vidi, ĉar fine ŝajnos al vi, ke ni ĉiuj devas esti 
kondamnitaj en la minejojn - diris Tutmozis kun rido. - Memoru, ke la nomarĥoj kaj oficistoj estas paŝtistoj de viaj brutaroj. Se iu 
melkos mezuron da lakto por si, aŭ buĉos ŝafinon, vi ne mortigos 
lin, nek forpelos. Da ŝafinoj vi havas tro multe, kaj paŝtistojn ne 
facile estas trovi. 
La vic-reĝo, jam vestita, transiris en la atendejon, kie kolektiĝis 
lia sekvantaro: pastroj, oficiroj kaj oficistoj. Poste li forlasis la palacon kaj iris en la eksteran korton. 
Tio estis vasta placo, kie sub la ombro de akacioj la laboristoj 
atendis la princon. Ĉe sono de trumpeto ĉiuj salte leviĝis de l' tero 
kaj stariĝis en kvar vicojn. 
Ramzes, ĉirkaŭita de brilanta kortego, subite haltis, volante en 
la komenco de malproksime rigardi la regimenton de fosistoj. Tio 
estis nudaj homoj, kun blankaj kufoj sur la kapo kaj samaj tukoj 
ĉirkaŭ la koksoj. En la vicoj oni povis facile distingi la brunajn Egiptanojn, nigrajn Negrojn, flavajn Azianojn kaj blankajn loĝantojn de 
Libio kaj de la insuloj de Mediteraneo. 
En la unua vico staris la fosistoj kun pintohakiloj, en la dua kun
pioĉoj, en la tria kun fosiloj. La kvaran vicon formis la portistoj, ĉiu 
kun levilo kaj du siteloj, la kvinan ankaŭ portistoj, sed kun grandaj 
kestoj, kiujn ili portis duope. La lastaj portis la elfositan teron. 
Antaŭ la vicoj, ĉiun kelkdekon da paŝoj, staris la majstroj: ĉiu 
havis en la mano dikan bastonon aŭ lignan cirkelon, aŭ ortilon. 
Kiam la princo proksimiĝis a1 ili, ĉiuj ĥore ekkriis: "Vivu eterne!" 
kaj ekgenuinte ekfrapis la teron per la frunto. La kronprinco ordonis al ili leviĝi kaj ree atente rigardis ilin. 
Ili estis homoj sanaj kaj fortaj, tute ne havis aspekton de tiaj, kiuj 
de du monatoj vivis per almozoj. 
Al la vic-reĝo proksimiĝis la nomarĥo Sofra kun sia sekvantaro. 
Sed Ramzes ŝajnigis, ke li ne vidas lin kaj sin turnis al unu el la majstroj. 
-Ĉu vi estas la fosistoj de Sohem? - demandis li. La majstro falis teren sur la ventron kaj silentis. 
La princo levis la ŝultrojn kaj kriis al la laboristoj: - Ĉu vi estas 
de Sohem? 
-Ni estas la fosistoj de Sohem!... - respondis ili ĥore. 
-Ĉu vi ricevis la salajron? 
-Ni ricevis la salajron. Ni estas sanaj kaj kontentaj - servistoj 
de lia sankteco - respondis la ĥoro, martelante ĉiun vorton. 
-Malantaŭen!... - komandis la princo. - Oni trompas min - 
pensis li. Li ordonis al laboristoj iri en la kazernojn, kaj ne salutante 
nek adiaŭante la nomarĥon, li revenis en la palacon. 
-Ĉu ankaŭ vi diros al mi, - demandis li dum la reiro Tutmozison, - ke ili estas laboristoj de Sohem?... 
-Ili ja mem tion diris - respondis la kortegano. 
La princo ordonis alkonduki ĉevalon kaj forrajdis al la armeo, 
kies tendaro estis ekster la urbo. 
La tutan tagon li ekzercis la armeon. Ĉirkaŭ la tagmezo, sur la
kampo de l' ekzercoj aperis kelkdeko da portilistoj, komandataj de 
l' nomarĥo, kun tendo, mebloj, manĝaĵo kaj vino. Sed la princo 
resendis ilin en la urbon, kaj kiam venis la horo de la tagmanĝo de 
l' soldatoj, li manĝis ilian hordean panon kun seka viando. 
Tio estis dungitaj libiaj regimentoj: Kiam la princo vespere ordonis al ili demeti la armilojn kaj adiaŭis ilin, ŝajnis, ke la soldatoj kaj 
oficiroj freneziĝis. Kriante: "Vivu eterne!", ili kisis liajn manojn kaj 
piedojn, faris portilon el lancoj kaj manteloj, kun kantoj portis la 
princon en la urbon kaj ĉiuj volis havi sur siaj ŝultroj la karan ŝar- 
ĝon. 
La nomarĥo kaj la oficistoj de la provinco, vidante la entuziasmon de la barbaraj Libianoj kaj la favoron de l' princo al ili, ektimis. 
-Jen estas monarĥo!... - murmuretis al Sofra la granda skribisto. - Se li ekdezirus, ĉi tiuj homoj mortigus per la glavo nin kaj infanojn niajn... 
La nomarĥo eksopiris malĝoje al la dioj kaj sin rekomendis al ilia 
protekto. 
Malfrue nokte Ramzes revenis en la palacon, kaj tie la servistoj 
diris al li, ke oni ŝanĝis lian dormoĉambron. 
-Kial? 
-Ĉar en tiu ĉambro oni vidis venenan serpenton, kiu tiel sin ka- 
ŝis, ke oni ne povas trovi ĝin. 
La nova dormoĉambro estis en flanka konstruaĵo, najbara al la 
domo de la nomarĥo. Tio estis kvarangula ĉambro, ĉirkaŭita per 
kolonoj. Ĝi havis alabastrajn murojn, kovritajn per pentrita plata 
skulptaĵo, prezentanta malsupre kreskaĵojn en vazoj, supre - girlandojn el olivaj kaj laŭraj folioj. 
Preskaŭ en la mezo staris granda lito, inkrustita per ebono, eburo 
kaj oro. La ĉambron lumigis du bonodorantaj torĉoj, sub la kolonaro estis tabloj, ŝarĝitaj per vino, manĝaĵoj kaj rozaj kronoj.
En la plafono estis granda kvadrata truo, kovrita per tolo. 
La princo sin banis, kaj kuŝiĝis sur la mola lito, liaj servistoj foriris en pli malproksimajn ĉambrojn. La torĉoj komencis estingiĝi, en 
la dormoĉambro ekblovis freŝa vento, saturita per odoro de floroj. 
Samtempe eksonis supre mallaŭta muziko de harpoj. 
Ramzes levis la kapon. La tola tegmento malaperis, kaj tra la truo 
en la plafono oni vidis la stelaron de Leono, en kies mezo brilis la 
stelo de Regulus. La muziko de l' harpoj plilaŭtiĝis. 
-Ĉu la dioj intencas fari al mi viziton?... - pensis Ramzes kun 
rideto. En la truo de la plafono ekbrilis larĝa luma strio; la lumo 
estis forta, sed delikata. Post momento aperis supre portilo en formo de ora ŝipo kun flora laŭbo; la kolonoj estis envolvitaj per girlandoj el rozoj, la tegmento estis el violoj kaj lotusoj. 
Sur ŝnuroj, kaŝitaj en verdaĵo, la ora ŝipeto senbrue malleviĝis en 
la dormoĉambron. Ĝi haltis sur la planko kaj el sub la floroj eliris 
admirinde bela virino. Ŝia korpo similis blankan marmoron; de la 
sukcena ondo de l' haroj fluis ebriiganta odoro. 
Elirinte el la aera portilo, la virino ekgenuis antaŭ la princo. 
-Vi estas la filino de Sofra?... - demandis ŝin la princo. 
-Vi diras la veron, sinjoro... 
-Kaj malgraŭ tio vi venis al mi! 
-Petegi, ke vi pardonu al mia patro... Malfeliĉa li estas! de la tagmezo li verŝas larmojn kaj tordiĝas en la cindro. 
-Kaj se mi ne pardonus al li, vi forirus? 
-Ne... - murmuretis ŝi mallaŭte. 
La kronprinco altiris ŝin al si kaj pasie kisis. Liaj okuloj flamis. 
-Pro tio mi lin pardonos - diris li. 
-Oh, kiel bona vi estas!... - ekkriis ŝi, karese sin premante al la 
princo, kaj poste aldonis kokete:
-Ĉu vi ordonos kompensi al li la perdojn, kiujn kaŭzis al li ĉi tiu 
furioza laboristo? 
-Mi ordonos... 
-Kaj vi prenos min en vian domon... 
-Mi prenos vin, ĉar vi estas bela. 
-Ĉu vere?... - respondis ŝi, ĉirkaŭprenante lian kolon. - Rigardu min pli bone... Inter la belulinoj de Egipto mi okupas nur la kvaran lokon. 
-Kion tio signifas? 
-En Memfiso aŭ proksime de Memfiso loĝas via unua... Feliĉe, 
ŝi estas nur Hebreino!... En Sohem estas la dua... 
-Nenion mi scias pri tio - interrompis la princo. 
-Ah, vi kolombo!... Do vi kredeble ne scias ankaŭ pri la tria en 
Anu... 
-Ĉu ankaŭ ŝi apartenas al mia domo?... 
-Maldankema! - ekkriis ŝi, frapante lin per lotusa floro. - Vi 
estas kapabla post unu monato diri la samon pri mi... Sed mi ne 
permesos maljuste agi kontraŭ mi... 
-Same kiel via patro. 
-Vi ankoraŭ ne forgesis?... Memoru, ke mi foriros... 
-Ne, restu... restu... 
En la sekvinta tago la vic-reĝo bonvolis akcepti festenon de la 
nomarĥo Sofra. Publike li laŭdis lian administradon de la provinco, kaj por kompensi la perdojn, kaŭzitajn de la ebria laboristo, li 
donacis al li duonon de la vazoj kaj mebloj, kiujn li ricevis en la urbo 
Anu. 
La alian duonon prenis la filino de la nomarĥo, la bela Abeb, kiel 
kortega sinjorino. Krom tio ŝi ordonis pagi al si el la kaso de Ramzes kvin talentojn por vestoj, ĉevaloj kaj sklavinoj. 
Vespere la princo oscedante diris al Tutmozis:
-Lia sankteco, mia patro, diris al mi grandan veron: la virinoj 
kostas multe! 
-Pli malbone estas, kiam oni ne havas ilin - respondis la elegantulo. 
-Sed mi havas kvar kaj mi eĉ ne scias bone, kiamaniere. Mi povus cedi al vi almenaŭ du. 
-Ĉu ankaŭ Saran? 
-Ŝin ne, precipe, se ŝi havos filon. 
-Se via ekscelenco destinos al ĉi tiuj turtinoj belan doton, oni 
trovos por ili edzojn. 
La princo ree oscedis. 
-Mi ne amas aŭskulti pri dotoj - diris li. - Aaa... kia feliĉo, ke 
mi jam forŝiros min de vi kaj ekloĝos inter pastroj... 
-Ĉu vere vi faros tion?... 
-Mi devas. Fine eble mi ekscios de ili, kial la faraonoj fariĝas 
malriĉaj... Aaa!.. kaj krom tio... mi ripozos.
XXV 
En la sama tago, en Memfiso, la Feniciano Dagon, la fama bankiero de la kronprinco, kuŝis sur kanapo en la verendo de sia 
palaco. Ĉirkaŭis lin bonodoraj arbetoj pinglaj, kulturataj en vazoj. 
Du nigraj sklavoj ventumis lin, kaj li ludante kun juna simio aŭskultis la kontojn, kiujn legis al li lia skribisto. 
En ĉi tiu momento sklavo, armita per glavo, lanco kaj ŝildo (la 
bankiero amis la militistajn kostumojn) anoncis Rabsunon, kiu estis 
fenica komercisto, loĝanta en Memfiso. 
La gasto eniris, profunde salutante, kaj tiamaniere mallevis la 
palpebrojn, ke Dagon ordonis al la skribisto kaj sklavoj foriri. Poste, kiel homo singarda, li esploris ĉiujn angulojn kaj diris al la gasto: 
-Ni povas paroli. 
Rabsun komencis sen antaŭparolo: 
-Ĉu via nobleco scias, ke venis de Tiro la princo Hiram?... 
Dagon eksaltis sur la kanapo. 
-La lepro falu sur lin kaj sur lian princlandon!... - kriegis li. 
-Li ĝuste diris al mi - daŭrigis trankvile la gasto - ke inter vi 
estas malkompreno... 
-Malkompreno?... - kriis Dagon. - Ĉi tiu rabisto ŝtelis min, ruinigis, detruis... Kiam mi sendis miajn ŝipojn, post aliaj tiraj, al la 
okcidento serĉi arĝenton, la pilotoj de la fripono Hiram ĵetis sur ilin 
fajron kaj volis depuŝi ilin sur malprofundegaĵon. Jes, kaj miaj ŝipoj
revenis kun nenio, duone bruligitaj kaj rompitaj... La fajro ĉiela 
bruligu lin!... - finis furioze la bankiero. 
-Kaj se Hiram havas por via nobleco bonan aferon? - demandis flegme la gasto. 
La ventego, kiu furiozis en la brusto de Dagon, tuj kvietiĝis. 
-Kian aferon li povas havi por mi? - diris li per tute trankvila 
voĉo. 
-Li mem diros tion al via nobleco, sed li ja devas antaŭe vidi vin. 
-Do li venu ĉi tien. 
-Li pensas, ke via nobleco devas veni al li. Li ja estas membro 
de la plej alta kolegio en Tiro. 
-Mortaĉu li, antaŭ kiam mi venos al li!... - ekkriis ree kolere la 
bankiero. 
La gasto proksimigis la seĝon al la kanapo kaj frapis la riĉulon je 
la femuro. 
-Dagon - diris li - ne estu malsaĝa. 
-Kial mi ne estas saĝa kaj kial vi, Rabsun, ne nomas min: "Via 
nobleco"?... 
-Dagon, ne estu malsaĝa!... - diris la gasto per konvinka tono, 
- Se vi ne iros al li, kiel vi faros aferon? 
-Vi Rabsun, vi estas malsaĝa! - ree eksplodis la bankiero. - 
Ĉar se mi irus al Hiram, - sekiĝu mia mano, se mi mensogas - mi 
perdus per tia ĝentilaĵo duonon da profito. 
La gasto konsideris momenton kaj respondis: 
-Nun vi diris saĝan vorton. Venu al mi, kaj Hiram ankaŭ venos 
kaj ĉe mi ambaŭ vi priparolos la aferon. 
Dagon klinis la kapon al li kaj ruze fermetante la okulon demandis: 
-Eh, Rabsun!... Diru tuj: Kion li donis al vi? 
-Por kio?
-Por tio, ke mi venos al vi kaj faros aferon kun ĉi tiu favulo. 
-Tio estas afero por la tuta Fenicio, mi do ne bezonas profiton 
en ĝi - respondis indignante Rabsun. 
-La ŝuldantoj tiel pagu al vi, kiel tio estas vera! 
-Ili tute ne pagu al mi, se mi ion profitos en ĉi tiu afero! Ne perdu nur Fenicio! - ekkriis kolere Rabsun. 
Ili disiĝis. 
Vespere la nobla Dagon eniris en sessklavan portilon. Antaŭiris 
du kuristoj kun bastonoj kaj du kun torĉoj; post la portilo iris kvar 
servistoj, armitaj de la kapo ĝis la piedoj, ne por sendanĝereco, sed 
ĉar Dagon de iom da tempo sin ĉirkaŭadis per homoj armitaj, kiel 
kavaliro. 
Li majeste eliris el la portilo kaj subtenata de du homoj (tria portis post li ombrelon) eniris en la domon de Rabsun. 
-Kie estas ĉi tiu... Hiram? - demandis li fiere la mastron. 
-Li ne estas ĉi tie. 
-Kiel?... mi do atendos lin? 
-Li ne estas en ĉi tiu ĉambro, sed en la tria, ĉe mia edzino - respondis la mastro. - Li nun faras viziton al mia edzino. 
-Mi ne iros tien!... - diris la bankiero, sidiĝante sur la kanapo: 
-Vi iros en la duan ĉambron kaj en la sama momento li eniros 
tien. Post mallonga kontraŭstaro, Dagon cedis kaj post momento, 
laŭ signo de la mastro, li eniris en la duan ĉambron. Samtempe, el 
la internaj ĉambroj eliris homo, nealta, kun griza barbo, vestita per 
ore brodita togo kaj kun ora ringo sur la kapo. 
-Jen estas - diris la mastro, starante en la mezo - lia alteco la 
princo Hiram, membro de la plej alta tira kolegio... Jen estas la nobla Dagon, la bankiero de l' kronprinco, vic-reĝo de Malsupra Egipto. 
La du altranguloj salutis unu la alian kun brakoj, krucitaj sur la
brusto, kaj sidiĝis ĉe apartaj tabloj en la mezo de la salono. Hiram 
forpuŝis la tunikon por montri grandan oran medalon sur la kolo; 
responde, Dagon komencis ludi kun granda ora ĉeno, kiun li ricevis de la princo Ramzes. 
La maljunulo diris: 
-Mi, Hiram, salutas vin, sinjoro Dagon, deziras al vi grandan 
riĉaĵon kaj sukceson en la aferoj. 
-Mi, Dagon, salutas vin, sinjoro Hiram, kaj deziras al vi la samon, kion vi deziras al mi. 
-Vi jam komencas malpaci?... - interrompis kolere Hiram. 
-En kio mi malpacas?... Rabsun, diru vi, ĉu mi malpacas?... 
-Prefere viaj noblecoj parolu pri la aferoj - respondis la mastro. 
Post momenta konsidero Hiram komencis: 
-Viaj amikoj de Tiro sendas al vi per mi salutojn. 
-Nur tion ili sendas al mi - demandis Dagon per moka tono. 
-Kion vi deziras, ke oni sendu al vi? - respondis Hiram, plilaŭ- 
tigante la voĉon. 
-Silenton!... Pacon!... - interrompis la mastro. 
Hiram kelke da fojoj spiris profunde kaj diris: 
-Tio estas vera, ke ni bezonas pacon... Malfacilaj tempoj venas 
por Fenicio... 
-Ĉu la maro subakvigis Tiron aŭ Sidonon?... - demandis Dagon kun rideto. 
Hiram kraĉis kaj demandis: 
-Kial vi estas tiel kolera hodiaŭ?... 
-Mi ĉiam estas kolera, kiam oni ne nomas min via nobleco... 
-Kaj kial vi ne nomas min via alteco?... Mi ja estas princo!... 
-Eble en Fenicio - respondis Dagon. - Sed jam en Asirio, ĉe 
iu ajn satrapo tri tagojn vi atendas aŭdiencon en la vestiblo, kaj
kiam oni akceptas vin, vi kuŝas sur la ventro, kiel ĉiu fenicia komercisto. 
-Kaj vi, sinjoro, kion vi farus en ĉeesto de sovaĝa homo, kiu povas vin palisumi?... - ekkriis Hiram. 
-Kion mi farus, mi ne scias - diris Dagon. - Sed en Egipto mi 
sidas sur la sama kanapo kun la kronprinco, kiu nun estas vic-reĝo. 
-Pacon, via nobleco!... Pacon, via alteco!... - penis trankviligi 
ilin la mastro. 
-Ĉi tiu sinjoro estas ordinara fenicia komercisto, kiu ne volas 
respekte agi kun mi... - ekkriis Dagon. 
-Mi havas cent ŝipojn!... - kriegis Hiram. 
-Kaj lia sankteco, la faraono, havas dudek mil urbojn, urbetojn 
kaj vilaĝojn... 
-Viaj noblecoj dronigos ĉi tiun aferon kaj la tutan Fenicion!... - 
interrompis Rabsun per jam pli laŭta voĉo. 
Hiram kunpremis la pugnojn, sed eksilentis kaj momenton ripozis. 
-Vi devas tamen konfesi, via nobleco, - diris li al Dagon post 
momento, - ke el ĉi tiuj dudek mil urboj lia sankteco reale posedas ne multe. 
-Ĉu vi volas diri, via alteco - respondis Dagon - ke sep mil urboj apartenas al la temploj kaj sep mil al la grandaj sinjoroj?... Tamen restas ankoraŭ nete por lia sankteco ses mil... 
-Ne tute! Ĉar se de tio via nobleco deprenos ĉirkaŭ tri mil, kiuj 
apartenas kiel garantiaĵo al la pastroj, kaj du mil luataj de niaj Fenicianoj... 
-Via alteco diras la veron - respondis Dagon.- Tamen restas al 
lia sankteco ĉirkaŭ mil urboj tre riĉaj... 
-Ĉu fripono vin kaptis?... - kriis nun Rabsun. - Vi nun kalkulos la urbojn de l' faraono, la pesto ĝin...
-Pst!... - murmuretis Dagon, salte leviĝante de la seĝo. 
-Kiam malfeliĉo pendas super Fenicio!... - finis Rabsun. 
-Fine mi eksciu, kia malfeliĉo... - interrompis Dagon. 
-Permesu do paroli al Hiram, kaj vi ekscios - respondis la mastro. 
-Li parolu... 
-Ĉu via nobleco scias, kio okazis en la gastejo "Sub Ŝipo", ĉe nia 
frato Asarhadon?... - komencis Hiram. 
-Mi ne havas fratojn inter drinkejistoj!... - respondis moke Dagon. 
-Silentu!... - kriegis furioze Rabsun kaj kaptis sian ponardon je 
la tenilo. - Vi estas malsaĝa, kiel hundo, kiu bojas dormante... 
-Kial li koleras, tiu... tiu komercisto de ostoj?... - respondis Dagon kaj li ankaŭ prenis sian tranĉilon. 
-Silenton!... Pacon!... - trankviligis ilin la maljuna princo, sed 
ankaŭ li mallevis sian sekan manon al la zono. 
Unu momenton tremis iliaj lipoj kaj brilis la okuloj. Fine Hiram, 
kiu trankviliĝis unua, rekomencis, kvazaŭ nenio estus okazinta. 
-Antaŭ kelke da monatoj ekloĝis en la gastejo de Asarhadon iu 
Phut, de la urbo Harran... 
-Li venis por repreni dek talentojn de iu pastro - interrompis 
Dagon. 
-Kaj poste? - demandis Hiram. 
-Li trovis favoron ĉe pastrino kaj laŭ ŝia konsilo forveturis ser- 
ĉi ŝuldanton en Teboj. 
-Vi havas saĝon de infano kaj langon de virino - diris Hiram. 
- Ĉi tiu Harranano ne estas Harranano, sed Ĥaldeano, lia nomo ne 
estas Phut, sed Beroes... 
-Beroes?... Beroes?... - ripetis Dagon, penante rememori. - Mi 
ie aŭdis ĉi tiun nomon...
-Vi aŭdis!... - diris malestime Hiram. - Beroes estas la plej 
saĝa pastro en Babilono, konsilanto de la asiriaj princoj kaj de la 
reĝo mem.... 
-Li estu konsilanto, se nur ne de la faraono, tio estas indiferenta 
por mi - diris la bankiero. 
Rabsun leviĝis de la seĝo kaj minacante al Dagon per la pugnoj 
antaŭ la okuloj, ekkriis: 
-Vi porko, grasigita per la faraonaj lavakvoj. Vin Fenicio interesas tiom, kiom min Egipto... Se vi povus, vi por draĥmo vendus la 
patrujon... hundo... leprulo!... 
Dagon paliĝis kaj respondis per trankvila tono: 
-Kion babilas ĉi tiu butikisto?... En Tiro estas miaj filoj kaj lernas la marveturadon; en Sidono loĝas mia filino kun la edzo... Duonon de mia havo mi pruntis al la plej alta kolegio, kvankam mi ne 
havas por tio eĉ dek procentojn. Kaj ĉi tiu butikisto diras, ke Fenicio estas indiferenta por mi!... 
Rabsun, aŭskultu min - aldonis li post momento. - Mi deziras 
al via edzino kaj infanoj kaj al la ombroj de viaj patroj, ke vi tiel zorgu pri ili, kiel min interesas ĉiu fenicia ŝipo, ĉiu ŝtono de Tiro kaj 
Sidono, eĉ de Zarpat aŭ Aĥsib... 
-Dagon diras la veron - intermetis Hiram. 
-Por mi Fenicio estas indiferenta! - daŭrigis la bankiero. - Kaj 
kiom da Fenicianoj mi venigis ĉi tien, por ke ili riĉiĝu, kaj kiom mi 
havas de tio?... Por mi Fenicio estas indiferenta!... Hiram ruinigis du 
miajn ŝipojn kaj senigis min je grandaj profitoj, tamen pro la aferoj de Fenicio mi sidiĝis kun li en la sama ĉambro... 
-Ĉar vi pensis, ke vi priparolos, kiel trompi iun - diris Rabsun. 
-Pensu vi tiel pri la morto, malsaĝulo!... - respondis Dagon. - 
Ĉu mi estas infano kaj ne komprenas, ke kiam Hiram venas Memfison, li ne faras tion por negoco. Oh vi Rabsun!... Vi devus du jarojn 
balai ĉe mi la ĉevalejon... 
-Sufiĉe!... - kriis Hiram, batante la tablon per la pugno. 
-Neniam ni finos kun tiu ĥaldea pastro - murmuretis Rabsun 
kun tia trankvilo, kvazaŭ ne lin oni insultis antaŭ momento. 
Hiram ektusis kaj komencis: 
-Ĉi tiu homo vere havas domon kaj teron en Harran kaj tie oni 
nomas lin Phut. Li ricevis leterojn de la ĥetaj komercistoj al la komercistoj sidonaj, kaj tial nia karavano akceptis lin. Li bone parolas fenicie, pagas honeste, postulas nenion eksterordinaran, tial niaj 
homoj eĉ tre amis lin. 
Sed - daŭrigis Hiram, gratante sian barbon - kiam leono sin 
kovras per bova haŭto, ĉiam oni povas vidi almenaŭ pecon de lia 
vosto. Tiu Phut estis terure saĝa kaj memfida: la estro de la karavano sekrete faris revizion en liaj pakaĵoj. Li trovis nenion, nur medalon de la diino Astarte. La medalo pikis la koron de la estro de l' 
karavano. De kie Ĥeto havas fenician medalon?... 
Kiam ili venis Sidonon, tuj li komunikis tion al la feniciaj estroj 
kaj de tiu tempo nia sekreta polico havis okulon sur Phut. 
Sed li estas tiel saĝulo, ke post kelke da tagoj ĉiuj ekamis lin en 
Sidono. Li preĝis kaj faris aferojn nur kun Fenicianoj, kaj li tiel 
trompis ĉiujn, ke la observado de la polico ĉesis kaj li trankvile atingis Memfison. 
Tie oni ree komencis observi lin, sed trovis nenion; oni nur konjektis, ke li devas esti granda sinjoro, ne simpla harrana burĝo. 
Unue Asarhadon malkovris okaze (eĉ ne malkovris; sed nur trovis 
postsignojn); ke la nomanta sin Phut pasigis unu tutan nokton en 
la malnova templo de Set, kies graveco estas tre granda ĉi tie... 
-Tien eniras nur la ĉefepiskopoj por plej gravaj aferoj - intermetis Dagon.
-Eĉ tio signifus nenion - daŭrigis Hiram. - Sed unu el niaj komercistoj revenis antaŭ unu monato de Babilono, kun strangaj novaĵoj. Por granda donaco iu kortegano de la babilona satrapo diris 
al li, ke malfeliĉo pendas super Fenicio!... 
-Vin prenos Asirianoj - parolis la kortegano al nia komercisto - kaj Izraelidojn prenos Egiptanoj. Por tiu ĉi afero eĉ forveturis 
al la tebaj pastroj la granda ĥaldea pastro Beroes kaj faros kun ili 
traktaton. 
-Vi devas scii - daŭrigis Hiram - ke la ĥaldeaj kaj egiptaj pastroj estas kvazaŭ fratoj. Beroes estas grava persono en la kortego de 
la reĝo Assar, do la novaĵo pri tiu traktato povas esti tre vera. 
-Por kio Asirianoj bezonas Fenicion?... - demandis Dagon, 
mordante la ungojn. 
-Kaj por kio la ŝtelisto bezonas fremdan grenejon?... - respondis Hiram. 
-Kion povas signifi la traktato de Beroes kun la egiptaj pastroj?... - demandis medite Rabsun. 
-Vi malsaĝa!... - respondis Dagon. - La faraono faras nur tion, 
kion decidas la pastroj. 
-Estos ankaŭ traktato kun la faraono, mi certigas vin! - interrompis Hiram. - En Tiro ni scias certe, ke veturas Egipton kun 
granda sekvantaro kaj donacoj asiria ambasadoro Sargon... Li volas, kiel li diras, vidi Egipton kaj interkonsenti kun la ministroj, ke 
en la egiptaj aktoj oni ne skribu, ke Asirio pagas tributon al la faraono. Sed en la realeco li veturas fari traktaton pri la divido de la 
landoj, kiuj kuŝas inter nia maro kaj la rivero Eŭfrato. 
-La tero englutu ilin! - ekkriis Rabsun. 
-Kion vi pensas pri tio, Dagon?... - demandis Hiram. 
-Kion vi farus, se efektive vin atakus Assar?... 
Hiram ektremis de kolero.
-Kion?... - ni suriros niajn ŝipojn kun niaj familioj kaj trezoroj, 
kaj al ĉi tiuj hundoj ni lasos la ruinojn de l' urboj kaj putrantajn 
kadavrojn de l' sklavoj... Ĉu ni ne konas landojn, pli grandajn kaj pli 
belajn ol Fenicio; kie oni povas fondi novan patrujon, pli riĉan, ol 
ĉi tiu?... 
-La dioj gardu nin de tia ekstremo! - diris Dagon. 
-Jes, ni devas savi la nunan Fenicion de neniigo - diris Hiram. 
- Kaj vi, Dagon, povas multon fari en ĉi tiu afero.... 
-Kion mi povas?... 
-Vi povas ekscii de la pastroj: ĉu estis ĉe ili Beroes kaj ĉu ili faris la interkonsenton. 
-Terure malfacila afero! - murmuretis Dagon. - Sed eble mi 
trovos pastron, kiu diros al mi. 
-Vi povas en la kortego de la faraono malhelpi la traktaton kun 
Sargon. 
-Tre malfacile... - Mi sola ne sukcesos tion fari... 
-Mi estos kun vi, kaj oron liveros Fenicio. Jam hodiaŭ oni kolektas imposton. 
-Mi mem donos du talentojn - murmuretis Rabsun. 
-Mi donos dek - diris Dagon. - Sed kion mi ricevos por mia 
laboro?... 
-Kion?... - Dek ŝipojn - respondis Hiram. 
-Kaj kiom vi gajnos? - demandis Dagon. 
-Ĉu ne sufiĉas al vi? Vi do ricevos dekkvin... 
-Mi demandas: Kion vi gajnos - insistis Dagon. 
-Mi donos al vi dudek. Sufiĉe? 
-Bone. Sed vi montros al mi la vojon al la lando de l' arĝento? 
-Ni montros. 
-Ankaŭ la landon, kie vi prenas la stanon? 
-Bone.
-Ankaŭ tiun, kie naskiĝas la sukceno? - fine diris Dagon. 
-Mortaĉu vi fine!... - respondis la nobla princo Hiram, etendante al li la manon. - Sed vi ne havos plu malbonan koron por mi 
pro tiuj du barkoj? 
Dagon eksopiris. 
-Mi penos forgesi. Sed... kian riĉaĵon mi havus, se vi tiam ne 
estus forpelintaj min!... 
-Sufiĉe!... - intermetis Rabsun. - Parolu pri Fenicio. 
-Per kiu vi ekscios pri Beroes kaj pri la traktato - demandis Hiram. 
-Ne demandu, danĝere estas paroli, ĉar en tio partoprenos pastroj. 
-Kaj per kiu vi povus neniigi la traktaton? 
-Mi pensas... mi pensas, ke eble nur per la kronprinco. Mi havas multe da liaj kvitancoj. 
Hiram levis la manon supren kaj respondis: 
-La kronprinco, tre bone, ĉar li estos faraono, eble eĉ baldaŭ. 
-Pst!... - interrompis Dagon, batante la tablon per la pugno. - 
Perdu vi la langon pro tia babilado!... 
-Jen porko!... - ekkriis Rabsun, minacante per la pugno antaŭ 
la okuloj de la bankiero. 
-Jen malsaĝa butikisto! - respondis Dagon kun moka rideto. - 
Vi, Rabsun, devus vendi sekigitajn fiŝojn kaj akvon en la stratoj, sed 
ne miksi vin en la interŝtatajn aferojn. Bova hufo, ŝmirita de egipta 
koto, havas multe pli da saĝo, ol vi, kiu loĝas kvin jarojn en la egipta 
ĉefurbo!... Manĝu vin la porkoj!... 
-Silenton!... Silenton!... - intermetis Hiram. - Vi ne permesas 
al mi fini... 
-Parolu, ĉar vi estas saĝa kaj vin komprenas mia koro - diris 
Rabsun.
-Se vi, Dagon, havas influon sur la kronprincon, tio estas tre 
bona - daŭrigis Hiram. - Ĉar se la kronprinco volos havi traktaton kun Asirio, estos traktato, - traktato skribita per nia sango, - 
sur niaj haŭtoj. Sed se la kronprinco deziros militon kontraŭ Asirio, 
li faros militon, eĉ se la pastroj alvokos kontraŭ li la helpon de ĉiuj 
dioj. 
-Pst! - intermetis Dagon - se la pastroj volos, la traktato estos, sed eble ili ne volos... 
-Kaj tial, Dagon, - diris Hiram - ni devas havi sur nia flanko 
ĉiujn militestrojn. 
-Tio estas ebla... 
-Kaj la nomarĥojn... 
-Ankaŭ ebla... 
-Kaj la kronprincon - daŭrigis. Hiram. - Se vi sola puŝos lin 
al la milito kontraŭ Asirio, vanaj restos viaj penoj. La homo, kiel 
harpo, havas multe da kordoj, kaj oni devas ludi ilin per dek fingroj: 
vi, Dagon, estas nur unu fingro. 
-Mi ja ne povas min disŝiri en dek partojn... 
-Sed vi povas esti kiel unu mano, kiu havas kvin fingrojn. Vi devas agi tiel, ke neniu sciu, ke vi deziras la militon, sed ke ĉiu kuiristo 
de la kronprinco deziru la militon, ke ĉiuj banistoj, portistoj, skribistoj, oficiroj, veturigistoj, ke ili ĉiuj deziru la militon kontraŭ Asirio, kaj ke la kronprinco aŭdu pri tio de la mateno ĝis la nokto, kaj 
eĉ kiam li dormas... 
-Tio estos farita. 
-Kaj ĉu vi konas liajn amatinojn? - demandis, Hiram. 
Dagon eksvingis la manon. 
-Malsaĝaj knabinoj - respondis li. - Ili nur zorgas pri kostumoj, kolorigiloj kaj parfumoj... Sed de kie venas la parfumoj kaj kiu 
alportas ilin Egipton, pri tio ili scias nenion.
-Oni devas doni al li amatinon, kiu scias pri tio - diris Hiram. 
-Sed kie trovi ŝin?... - demandis Dagon: - Ah, mi havas!... - 
ekkriis li, frapante sian frunton. - Ĉu vi konas Kaman, la pastrinon 
de Astarte?... 
-Kio?... - interrompis Rabsun. - Pastrino de la sankta diino 
Astarte estos amatino de Egiptano?... 
-Vi preferus, ke ŝi estu via?... - mokis Dagon. - Ŝi eĉ estos nomita ĉefpastrino, se estos necese proksimigi ŝin al la kortego... 
-Vi diras la veron - jesis Hiram. 
-Sed tio estas sakrilego!... - indignis Rabsun. 
-Kaj tial la pastrino, kiu ĝin faros, povos morti - intermetis la 
respektinda Hiram. 
-Nur ne malhelpu nin ĉi tiu Hebreino, Sara - diris Dagon post 
momenta silento. - Ŝi atendas infanon, kiun la princo amas jam 
hodiaŭ. Kaj se naskiĝus filo, ĉiuj virinoj estus forpuŝitaj flanken. 
-Ni havos monon ankaŭ por Sara - diris Hiram. 
-Ŝi prenos nenion - eksplodis Dagon. - Ŝi, mizera, forpuŝis 
multekostan oran pokalon, kiun mi mem alportis al ŝi... 
Hiram balancis la kapon. 
-Ne indas zorgi pri tio - diris li. - Kien ne trafos la oro, tien 
trafos patro, patrino aŭ amatino. Kaj kien ne trafos amatino, tien 
atingos... 
-Tranĉilo... - siblis Rabsun. 
-Veneno... - murmuretis Dagon. 
-Tranĉilo estas tre maldelikata ilo... - konkludis Hiram. 
Li karesis la barbon, ekmeditis, fine leviĝis kaj eltiris el sub la 
ĉemizo purpuran rubandon, al kiu estis ligitaj tri oraj amuletoj kun 
bildo de la diino Astarte. Li prenis tranĉilon el sub la zono, distran- 
ĉis la rubandon en tri partojn kaj du pecojn kun la amuletoj donis 
al Dagon kaj Rabsun.
Poste ili ĉiuj de la mezo de l' ĉambro iris en la angulon, kie staris flugila statuo de la diino; ili krucis la manojn sur la brustoj, kaj 
Hiram komencis paroli per mallaŭta, sed klara voĉo: 
-Al vi, patrino de la vivo, ni ĵuras fidele plenumi nian interkonsenton kaj ne ekripozi pli frue, ol ni antaŭgardos niajn sanktajn 
urbojn de la malamikoj, kiujn ekstermu la malsato, pesto kaj fajro!... 
Se iu el ni ne respektus la promeson, aŭ perfidus la sekreton, falu 
sur lin malfeliĉoj kaj malhonoroj... Tordu la malsato liajn internaĵojn kaj la dormo flugu de liaj sangaj okuloj... Sekiĝu la mano de 
tiu, kiu kurus helpi lin, ekkompatinte lian mizeron. Sur lia tablo, la 
pano fariĝu putraĵo, kaj la vino - infektita sango... Pereu liaj infanoj kaj plenigu lian domon bastardoj, kiuj kraĉos sur lin kaj lin elpelos... Li agoniu longajn tagojn, sola, kaj lian abomenan kadavron 
akceptu nek tero, nek akvo, ĝi ne estu bruligita de la fajro, nek man- 
ĝita de la sovaĝaj bestoj!... 
Tiel estu!... 
Post la terura ĵuro, kiun komencis Hiram kaj de la mezo kriis ĉiuj 
per voĉoj, tremantaj de furiozo, la tri Fenicianoj, senspiraj, ekripozis. Poste Rabsun kondukis ilin al festeno, kie ĉe la vino, muziko kaj 
dancistinoj ili forgesis por unu momento pri la laboro, ilin atendanta. 

I 
Ne malproksime de la urbo Pi-Bast estis la templo de la 
diino Hator. 
En la monato Paoni (marto, aprilo), en la tago de la somera tagnoktegaleco, ĉirkaŭ la naŭa horo vespere, kiam la stelo 
Sirius estis subironta, antaŭ la pordego de la templo haltis du 
vojaĝantaj pastroj kaj unu pentfaranto. Li iris nudpieda, havis cindron sur la kapo kaj estis kovrita per dika ĉifona tuko, 
sub kiu oni ne povis vidi lian vizaĝon. 
Malgraŭ la luma nokto oni ne povis distingi la fizionomiojn de la vojaĝantoj. Ili staris en la ombro de du statuoj de la 
diino kun bovina kapo, kiuj gardis la eniron de la templo kaj 
favore forigis de la nomeso Habu la peston, pereigan superakvon kaj sudajn ventojn. 
Iom ripozinte, la pentanto falis sur la bruston kaj longe 
preĝis. Poste li leviĝis, prenis la kupran martelon kaj ekfrapis. 
La potenca metala sono trakuris la kortojn, resaltis de la dikaj muroj de la templo kaj forflugis super la tritikajn kampojn, super la argilajn domojn de la vilaĝanoj, super la arĝentajn akvojn de Nilo, kie la vekitaj birdoj respondis al ĝi per 
malforta ekkrio. 
Post longa momento, post la pordego eksonis murmuro 
kaj demando: 
-Kiu nin vekas? 
-Dia sklavo, Ramzes - respondis la pentofaranto.
LA  2 
-Por kio vi venis? 
-Por la lumo de la saĝo. 
-Kiajn rajtojn vi havas? 
-Mi ricevis la unuan pastran benon kaj dum la grandaj 
procesioj en la interno de la temploj mi portas la torĉon. 
La pordego larĝe malfermiĝis. En ĝi staris pastro en blanka vesto kaj etendinte la manon diris malrapide kaj klare: 
-Eniru. Kiam vi trapasos la sojlon, nia trankvilo ekloĝu en 
via animo kaj plenumiĝu viaj deziroj, por kiuj en humila pre- 
ĝo vi petegas la diojn. 
Kiam la pentofaranto falis al liaj piedoj, la pastro, farante 
iajn signojn super lia kapo, murmuretis: 
-En la nomo de tiu, kiu estas, estis kaj estos... Kiu ĉion 
kreis... Kies spiro estas la eterna vivo kaj plenigas la mondon 
videblan kaj nevideblan... 
Kaj kiam la pordo fermiĝis, la pastro prenis Ramzeson je la 
mano. En la krepusko, inter grandegaj kolonoj de la vestiblo, li kondukis lin al la destinita por li ĉambro. Tio estis malgranda ĉelo, lumigata per peĉa torĉo. Sur la ŝtona planko ku- 
ŝis fasko de seka herbo, en angulo staris kruĉo kun akvo kaj 
apude hordea pano. 
-Mi vidas, ke ĉi tie mi efektive ripozos post la festenoj ĉe 
la nomarĥoj!... - ekkriis gaje Ramzes. 
-Pensu pri la eterneco! - diris la pastro kaj foriris. 
La respondo malagrable tuŝis la princon. Kvankam li estis 
malsata, li ne manĝis la panon, ne trinkis la akvon. Li sidiĝis 
sur la herbo, kaj rigardante siajn piedojn, vunditajn en la vojaĝo, li demandis: por kio li venis ĉi tien?... kial li propravole forlasis sian altan postenon?... 
Vidante la murojn de la ĉelo kaj ĝian malriĉecon, Ramzes
 
rememoris la infanajn jarojn, pasigitajn en la pastra lernejo. 
Kiom da bastonaj batoj li ricevis tie!... kiom da noktoj li pasigis por puno sur la ŝtona planko!... Ramzes ankaŭ nun sentis tiun malamon kaj timon, kiun inspiris al li iam la severaj 
pastroj, kiuj respondis ĉiujn liajn petojn kaj demandojn per 
la sama frazo: "Pensu pri la eterneco!..." 
Post kelkmonata brua vivo fali en tian silenton, ŝanĝi la 
princan kortegon je mallumo kaj izoleco, kaj anstataŭ festenoj, virinoj kaj muziko senti ĉirkaŭ si kaj super si la pezon de 
la muroj... 
-Mi freneziĝis!... mi freneziĝis!... - diris al si Ramzes. 
Estis unu momento, kiam li volis tuj forlasi la templon; sed 
poste li ekpensis, ke eble oni ne malfermos al li la pordon. 
La vido de la malpuraj piedoj, de la cindro, kiu falis el liaj 
haroj, la vulgareco de la ĉifona vesto, ĉio ĉi estis por li abomena!... Se li almenaŭ havus sian glavon!... Sed en ĉi tiu loko 
kaj en ĉi tiu vesto ĉu li kuraĝus uzi ĝin? 
Li eksentis nevenkeblan timon, kaj tio rekonsciigis lin. Li 
rememoris, ke la dioj en la temploj sendas al la homoj timon, 
kaj ke ĝi estas la unua ŝtupo al la saĝo. 
-Mi ja estas la vic-reĝo kaj kronprinco - pensis li - kion 
oni povas fari al mi ĉi tie?... 
Li leviĝis kaj eliris el sia ĉelo. Li estis en granda korto, ĉirkaŭita de kolonoj. La steloj hele lumis, li do rimarkis en unu 
fino de la korto grandegajn pilonojn, en la alia malfermitan 
eniron en la templon. 
Li iris tien. Ĉe la pordo regis mallumo, kaj ie malproksime 
brulis kelke da lampoj, kvazaŭ flugantaj en la aero. Post momento li ekvidis inter la eniro kaj la lumoj tutan densan arbaron de dikaj kolonoj, kies suproj disfluis en la mallumo. Pliprofunde, eble kelkcenton da paŝoj de li, oni povis vidi malklare la grandegajn piedojn de la sidanta diino kaj ŝiajn ma 
nojn apogitajn sur la genuoj, de kiuj malforte rebrilis la lumo 
de la lampoj. 
Subite li ekaŭdis murmureton. De malproksime, de flanka 
navo eliris vico de malgrandaj blankaj figuroj, irantaj en paroj. Tio estis nokta procesio de pastroj, kiuj honoris la statuon de la diino, kantante en du ĥoroj. 
Ĥoro I. - Mi estas Tiu, kiu kreis la ĉielon kaj teron kaj faris ĉiujn estaĵojn sur ĝi. 
Ĥoro II. - Mi estas Tiu, kiu faris la akvojn kaj dronigis la 
tutan teron; Tiu, kiu estas la patro de ĉiuj estaĵoj. 
Ĥoro I. - Mi estas Tiu, kiu kreis la ĉielon kaj la misterajn 
horizontojn kaj metis en ilin la animojn de la dioj. 
Ĥoro II. - Kiam mi malfermas la okulojn, fariĝas la lumo, 
kaj kiam mi fermas ilin, falas la nokto. 
Ĥoro I. - La akvoj de Nilo fluas, kiam mi ordonas. 
Ĥoro II. - Sed la dioj ne konas mian nomon.1 
La voĉoj en la komenco malklaraj, fariĝis pli kaj pli fortaj, 
kaj oni povis jam aŭdi ĉiun vorton. Kiam la procesio malaperis, ili komencis perdiĝi inter la kolonoj... Fine ili eksilentis. 
-Tamen ĉi tiuj homoj - pensis Ramzes - ne sole manĝas, 
trinkas kaj kolektas riĉaĵojn... Ili efektive plenumas siajn devojn, eĉ nokte... Sed, ĉu tio utilos la statuon?... 
La princo ofte vidis, kiel la loĝantoj de fremda nomeso ĵetis koton sur la statuojn de la dioj de la limoj, kaj kiel la soldatoj de eksterlandaj regimentoj pafis en ilin el arkoj aŭ ŝton- 
ĵetiloj. Se tio ne ofendas la diojn, kredeble indiferentaj estas 
por ili la preĝoj kaj procesioj. 
1 Aŭtentika-Cetere, kiu vidis la diojn ?... - diris al si la princo. 
La kolosa grandeco de la templo, ĝiaj sennombraj kolonoj, 
lumoj brulantaj antaŭ la statuo, ĉio ĉi altiris Ramzeson. Li 
volis ekkoni pli detale la misteran templon kaj iris antaŭen. 
Subite, ŝajnis al li, ke iu mano tuŝetis de poste lian kapon 
... Li turnis sin... Estis neniu, li do iris antaŭen. 
Nun du manoj kaptis lin je la kapo, kaj tria, granda apogis 
sin sur lia dorso... 
-Kiu estas ĉi tie?... - ekkriis la princo kaj ĵetis sin inter la 
kolonojn. 
Sed li faletis: io kaptis lin je la kruroj. 
Ree ekregis lin timo, pli granda ol en la ĉelo. Senpense li 
komencis forkuri, tuŝegante la kolonojn, kiuj ŝajnis bari al li 
la vojon, kaj la mallumo ĉirkaŭis lin de ĉiuj flankoj. 
-Ho sankta diino, savu!... - murmuretis li. 
En la sama momento li haltis: kelke da paŝoj de li estis la 
granda pordego de la templo, tra kiu rigardis internen la stelplena ĉielo. Li turnis la kapon: inter la arbaro de la grandegaj 
kolonoj brulis la lampoj, kaj ilia lumo malforte rebrilis de la 
bronzaj genuoj de la sankta Hator. 
La princo revenis en sian ĉelon, ekscitita kaj humiligita; la 
koro saltis en li, kiel birdo en kaptilo. Unuan fojon de multe 
da jaroj li falis sur la vizaĝon kaj varmege preĝis, petante 
kompaton kaj pardonon. 
-Via peto estos plenumita - eksonis super li dolĉa voĉo. 
Ramzes tuj levis la kapon, sed en la ĉelo estis neniu: la pordo estis fermita, la muroj dikaj. Li do preĝis ankoraŭ pli varmege kaj tiel ekdormis, kun la vizaĝo sur la ŝtonoj kaj kun 
disetenditaj manoj. 
Kiam li vekiĝis en la sekvinta mateno, li jam estis alia ho-mo: li ekkonis la forton de la dioj kaj ricevis promeson de ilia 
favoro. 
De tiu tago, dum longa serio da tagoj kun fervoro kaj kredo 
li dediĉis sin al piaj servoj. En sia ĉelo li pasigis longajn horojn preĝante, lasis razi sian kapon, surmetis pastrajn vestojn 
kaj kvar fojojn ĉiutage partoprenis en la ĥoro de la malsuperaj pastroj. 
Lia antaŭa vivo, plena de ĝuoj, fariĝis abomena por li, la 
manko de kredo, kiun li imitis de la malĉastaj junuloj kaj eksterlanduloj, plenigis lin per timo. Kaj se hodiaŭ oni proponus 
al li elekti: la tronon aŭ la pastran oficon? - li ŝanceliĝus. 
Foje la granda profeto de la templo alvokis lin, rememorigante, ke li venis tien ne sole por preĝi, sed ankaŭ por ekkoni la saĝon. Li laŭdis lian pian vivon, diris, ke li jam estas purigita, kaj ordonis al li ekkoni la lernejojn, kiuj estis ĉe la templo. 
Pro obeemo, ne pro scivolo, la princo rekte de li iris en la 
eksteran korton, kie estis la klaso de la legado kaj skribado. 
Tio estis granda ĉambrego, lumigata tra truo en la tegmento. Sur matoj sidis kelkdeko da nudaj lernantoj kun vaksitaj 
tabuletoj en la manoj. Unu muro estis el alabastro, antaŭ ĝi 
staris la instruisto kaj skribis signojn per diverskoloraj krajonoj. 
Kiam la princo eniris, la lernantoj (kiuj preskaŭ ĉiuj estis 
liaj samaĝuloj) falis sur la vizaĝon. La instruisto, salutinte la 
veninton, interrompis sian okupon kaj diris al la knaboj lecionon pri la granda graveco de la scienco. 
-Miaj karaj! - diris li - la homo, kiu ne havas koron por 
la saĝo, devas sin okupi per la mana laboro kaj lacigi la okulojn. Sed tiu, kiu komprenas la valoron de la sciencoj kaj stu-das ilin, povas ricevi ĉiujn povojn, ĉiujn kortegajn oficojn. 
Memoru pri tio.2 
"Rigardu la mizeran vivon de la homoj, kiuj ne konas la 
skribarton. La forĝisto estas nigra, malpura, havas fingrojn 
kovritajn de kaloj, laboras tage kaj nokte. La ŝtonisto rompas 
al si la brakon por plenigi la ventron. La masonisto, konstruante kapitelojn en la formo de lotuso, estas ofte forblovata de 
la vento de la supro de la tegmento. La teksisto havas kriplajn 
genuojn, la fabrikanto de pafiloj senĉese vojaĝas: apenaŭ li 
revenis vespere en sian domon, li jam devas ĝin forlasi. La 
kolorigisto havas fingrojn, kiuj malbonodoras, kaj li pasigas 
la tempon tranĉante ĉifonojn. Kaj la kuristo, li devas adiaŭante la familion skribi testamenton, ĉar ĉiam minacas lin la dan- 
ĝero renkonti sovaĝajn bestojn aŭ Azianojn. 
Mi montris al vi la sorton de diversaj metioj, ĉar mi volas, 
ke vi amu la skribarton, kiu estas via patrino, kaj nun mi prezentos al vi ĝiajn belaĵojn. Ĝi ne estas vanta vorto sur ĉi tiu 
tero, ĝi estas pli grava ol ĉiuj aliaj okupoj. Tiu, kiu profitas la 
skribarton, estas estimata jam de la infaneco; li plenumas 
grandajn misiojn. Sed tiu, kiu ne partoprenas en ĝi, vivas en 
mizero. 
La lernejaj studoj estas pezaj kiel la montoj, sed unu ilia 
tago sufiĉos al vi por la tuta eterneco. Rapide do, plej ragide 
koniĝu kun ili kaj ekamu ilin... La stato de la skribisto estas 
princa stato, lia inkujo kaj libro donas al li plezurojn kaj ri- 
ĉaĵojn!..." 
Post la pompa parolado pri la graveco de la sciencoj (la 
samon aŭskultis la egiptaj lernantoj jam de tri jarmiloj), la instruisto prenis krajonon kaj sur la alabastra muro komencis 
2 Aŭtentikaskribi la alfabeton. Ĉiun literon esprimis kelke da hieroglifaj 
simboloj aŭ demotikaj signoj. La desegnaĵo de okulo, birdo aŭ 
folio signifis: A, ŝafino aŭ florvazo: B, homo staranta en ŝipeto: K, serpento: R, homo sidanta aŭ stelo: S. La multeco de 
signoj, esprimantaj ĉiun literon, faris, ke la lernado de la arto 
skribi kaj legi estis tre malfacila kaj laciga okupo. 
Ramzeson lacigis la sola aŭskultado, dum kiu la sola distra- 
ĵo estis, kiam la instruisto ordonis al iu lernanto desegni aŭ 
nomi literon kaj batis lin per bastono, se li eraris. 
La princo adiaŭis la klason kiaj el la lernejo de skribistoj 
transiris en la lernejon de termezuristoj. Tie oni instruis la 
junulojn fari planojn de la kampoj, kiuj estis plejparte ortangulaj, kaj niveli kun helpo de du tabuletoj kaj ortangulilo. En 
la sama klaso oni instruis la arton skribi la nombrojn, same 
malsimplan, kiel la hieroglifoj kaj demotikaj signoj. Sed la plej 
simplaj aritmetikaj operacioj apartenis jam al la supera kurso kaj estis plenumataj per globetoj. 
Ramzes jam havis sufiĉe kaj ne pli frue ol post kelke da 
tagoj konsentis viziti la medicinan lernejon. 
Tio estis samtempe hospitalo, aŭ pli ĝuste granda ĝardeno, plena de arboj kaj bonodoraj herboj. La malsanuloj pasigis la tutajn tagojn en libera aero kaj suno, sur litoj, kiuj anstataŭ matracoj havis streĉitan tolon. 
Kiam la princo eniris, regis tie plej granda agado. Kelkaj 
malsanuloj banis sin en fluanta akvo, aliajn oni ŝmiris per 
bonodoraj pomadoj aŭ incensis. Estis kelkaj, kiujn oni dormigis per la rigardado aŭ mana karesado; unu ĝemis, al kiu oni 
ĵus remetis elartikigitan piedon. 
Pastro donis en pokalo miksturon al grave mallsana virino, 
dirante:-Venu kuracilo, venu, elpelu tion el mia koro, el miaj 
membroj, sorĉa kuracilo.3 
Poste la princo, akompanata de la ĉefa kuracisto, iris en la 
apotekon, kie unu el la pastroj preparis rimedojn el herboj, 
mielo, oleo, serpentaj kaj lacertaj haŭtoj, ostoj kaj grasoj bestaj. Demandita de Ramzes, la farmaciisto ne levis la okulojn 
de sia laboro. Li senĉese pesis kaj pistis, murmuretante pre- 
ĝon: 
-Ĉi tio resanigis Izidon, resanigis Izidon, resanigis Horuson... Ho Izido, granda sorĉanto, resanigu min, liberigu min 
de ĉiuj malbonaj, malutilaj, ruĝaj aferoj, de la febro de la dio 
kaj de la febro de la diino... 
Ho Ŝanagat Eenagate Synie! Erukate! Kauaruŝagate!... Paparuka paparaka paparura... 
-Kion li diras? - demandis la princo. 
-Mistero... - respondis la granda kuracisto, metante la 
fingrojn sur la lipojn. 
Kiam ili eliris en la malplenan korton, Ramzes diris al la 
granda kuracisto: 
-Diru al mi, sankta patro, kio estas la kuracista arto kaj 
sur kio estas bazitaj ĝiaj rimedoj? Ĉar mi aŭdis, ke la malsano 
estas malbona spirito, kiu ekloĝas en la homo kaj malsata 
turmentas lin, ĝis ĝi ricevos konvenan nutraĵon. Oni diras, ke 
unu spirito sin nutras per mielo, alia per oleo, alia per bestaj 
ekskrementoj. La kuracisto devas do antaŭe scii: kiu spirito 
loĝas en la malsanulo; kaj poste, kiajn nutraĵojn ĝi bezonas 
por ne turmenti la homon?... 
La pastro pensis momenton kaj respondis: 
-Kio estas la malsano kaj kiel ĝi falas sur la homan kor- 
3 Aŭtentikapon, tion mi ne povas diri al vi, Ramzes. Sed mi klarigos al vi, 
ĉar vi estas purigita, kio gvidas nin en la kuracado. 
Imagu, ke iu estas malsana je la hepato. Ni, pastroj, scias, 
ke la hepato estas sub la influo de la planedo Peneter-Deva4, 
kaj ke la kuracado devas dependi de ĉi tiu stelo. 
Sed ĉi tie la scienculoj sin dividas en du skolojn. Unuj diras, ke al malsana je la hepato oni devas doni ĉion, kio estas 
sub la influo de Peneter-Deva: la kupron, lapis-lazuri, florajn 
dekoktojn, antaŭ ĉio verbenajn kaj valerianajn, fine diversajn 
partojn de la korpo de la turto kaj kapro. Aliaj kuracistoj opinias, ke kiam la hepato estas malsana, oni devas ĝin kuraci 
per ĝuste kontraŭaj rimedoj. Kaj ĉar la kontraŭulo de Peneter-Deva estas Sebeg5, do la kuraciloj estas: la viva arĝento, 
smeraldo kaj agato, nuksoj kaj fine pistitaj partoj de la korpo 
de la rano kaj strigo. 
Sed tio ne estas ankoraŭ ĉio. Oni devas atenti la monaton, 
tagon kaj horon, ĉar ĉio ĉi estas sub influo de stelo, kiu povas helpi aŭ malfortigi la efikon de la rimedo. Fine oni ne devas forgesi: kiu stelo kaj kiu signo de la Zodiako estras la malsanulon? Nur konsiderinte ĉion ĉi, la kuracisto povas elekti 
certan rimedon. 
-Kaj ĉu vi resanigas ĉiujn malsanulojn en la templo? 
La pastro skuis la kapon. 
-Ne - respondis li. - La homa inteligento, kiu devas 
atenti tiom da detaloj, pri kiuj mi parolis, tre facile eraras. 
Ankoraŭ pli bedaŭrinde estas, ke enviemaj spiritoj, protektantaj aliajn templojn, ofte por savi sian famon malhelpas la 
kuraciston kaj detruas la efikon de la rimedoj. Do plej diver- 
4 Venuso 
5 Merkurosa povas esti la definitiva rezultato: unu malsanulo tute resaniĝas, la stato de alia nur iom pliboniĝas, tria restas sen 
ŝanĝo. Kelkaj fariĝas ankoraŭ pli malsanaj, eĉ mortas... La 
volo de la dioj!... 
La princo atente aŭskultis, sed li devis konfesi al si mem, 
ke ne multe li komprenis. Samtempe li rememoris la celon de 
sia veno en la templon kaj subite demandis la grandan kuraciston: 
-Vi devis, sanktaj patroj, montri al mi la sekreton de la 
faraona trezorejo. Ĉu ĝi estas tio, kion mi vidis? 
-Tute ne - respondis la kuracisto. - Ni estas ignorantoj 
en la ŝtataj aferoj. Venos ĉi tien la sankta patro Pentuer, granda saĝulo; li forprenos la vualon de viaj okuloj. 
Ramzes adiaŭis la kuraciston, scivole pensante pri tio, kion 
oni estis montronta al li.II 
La templo de Hator kun granda respekto akceptis Pentueron, kaj la malsuperaj pastroj antaŭeniris duonon de 
horo por saluti la gloran gaston. Kolektiĝis multe da profetoj, 
patroj de la temploj kaj diaj filoj, el ĉiuj miraklaj lokoj de Malsupra Egipto, por aŭdi la vortojn de la saĝo. Kelke da tagoj 
post ili venis: la pastrestro Mefres kaj la profeto Mentezufis. 
Oni honoris Pentueron ne nur tial, ke li estis la konsilisto 
de la milita ministro kaj malgraŭ la juna aĝo ano de la plej 
alta kolegio, sed ĉar li estis fama en la tuta Egipto. La dioj 
donis al li superhoman memoron kaj la miraklan penetreman 
okulon. En ĉiuj objektoj kaj aferoj li tuj rimarkis flankojn kaŝitajn por aliaj homoj kaj sciis prezenti ilin kompreneble por 
ĉiuj. 
Pli ol unu nomarĥo aŭ alta oficisto de la faraono, eksciinte, ke Pentuer solenos religian feston en la templo de Hator, 
enviis al la plej simpla el la pastroj, ke li aŭdos la homon inspiritan de la dioj. 
La pastroj, kiuj iris antaŭe por saluti la profeton, estis certaj, ke Pentuer aperos al ili en kortega kaleŝo, aŭ en oksklava portilo. Kia do estis ilia miro, kiam ili ekvidis malgraŝan 
asketon, kun nuda kapo, vestitan per maldelikata tuko; li rajdis sur azeno kaj tre humile salutis ilin. 
Kiam oni enkondukis lin en la templon, li donis oferon al 
la dio kaj iris rigardi la placon, destinitan por la soleno.De tiu momento oni ne vidis lin plu, sed en la templo kaj 
en la apudaj kortoj ekregis granda movado. Oni alportis diversajn multekostajn obektojn, grenojn, vestojn, oni kolektis 
kelkcenton da laboristoj, kun kiuj Pentuer sin fermis en la 
korto kaj faris preparojn. 
Post ok tagoj de laboro li sciigis al la ĉefpastro de Hator, ke 
ĉio estas preta. 
Dum ĉi tiu tuta tempo Ramzes, kaŝita en sia ĉelo, preĝis kaj 
fastis. Fine unu tagon, je la tria horo post la tagmezo, venis al 
li dekkelko da pastroj en du vicoj por alvoki lin al la soleno. 
En la vestiblo de la templo salutis la princon la ĉefpastroj 
kaj bruligis kun li incenson antaŭ la grandega statuo de Hator. Poste ili sin direktis en flankan koridoron, malvastan kaj 
malaltan, en kies fino brulis fajro. La aero de la koridoro estis saturita de odoro de peĉo, kiun oni boligis en kaldrono. 
Najbare de la kaldrono, tra truo en la planko leviĝis teruraj homaj ĝemoj kaj malbenoj. 
-Kion tio signifas?... - demandis Ramzes la pastron, kiu 
lin akompanis. 
La demandita respondis nenion; sur la vizaĝo de ĉiuj ĉeestantoj oni povis legi emocion kaj timon. 
En ĉi tiu momento la ĉefpastro Mefres prenis en la manon 
grandan kuleron kaj ĉerpinte el la kaldrono bolantan peĉon, 
diris per laŭta voĉo: 
-Tiel pereu ĉiu, kiu perfidas la sanktajn misterojn!... Dirinte ĉi tion, li verŝis la peĉon en la truon de la planko, kaj el 
la kelo eksonis kriego... 
-Mortigu min, se vi havas en la koro iom da kompato!... 
- ĝemis la voĉo.-La vermoj manĝu vian korpon!... - diris Mentezufis, 
verŝante la peĉon en la truon. 
-Hundoj... ŝakaloj!... - ĝemis la voĉo. 
-Vian koron englutu la fajro, kaj vian cindron oni ĵetu en 
la dezerton!... - diris alia pastro, ripetante la ceremonion. 
-Ho dioj!... ĉu eble estas tiel suferi?... - respondis la 
voĉo el la kelo. 
-Via animo, kun la bildo de ĝia malhonoro kaj peko, vagu 
eterne en la lokoj, kie vivas feliĉaj homoj... - diris alia pastro kaj ree verŝis kuleron da peĉo. 
-Englutu vin la tero!... Kompaton!... Permesu al mi 
ekspiri... 
Antaŭ ol venis la vico de Ramzes, la voĉo en la kelo jam 
eksilentis. 
-Tiel la dioj punas la perfidulojn!... - diris al la princo la 
ĉefpastro de la templo. 
Ramzes haltis kaj fiksis sur li rigardon, plenan de kolero. 
Ŝajnis, ke li eksplodos kaj forlasos ĉi tiun aron de ekzekutistoj; 
sed li eksentis dian timon kaj silente sekvis la aliajn. 
Nun la fiera kronprinco komprenis, ke ekzistas potenco, 
antaŭ kiu kliniĝas la faraonoj. Ekregis lin preskaŭ malespero, 
li volis forkuri de tie, forlasi la tronon... Sed dume li silentis 
kaj iris antaŭen, ĉirkaŭita de la pastroj, kiuj kantis preĝojn. 
-Jen mi jam scias, - pensis li - kie malaperas la homoj, 
malagrablaj al la diaj servistoj!... 
Sed ĉi tiuj pensoj ne malgrandigis lian teruron. 
Forlasinte la mallarĝan koridoron, plenan de fumo, la procesio ree estis sub libera ĉielo, sur altaĵo. Malsupre kuŝis 
grandega korto, de tri flankoj ĉirkaŭita de unuetaĝa konstruaĵo. De la loko, kie staris la pastroj, sin etendis malsuprenamfiteatro kun kvin larĝaj ŝtupoj, sur kiuj oni povis promeni ĉirkaŭ la korto, aŭ malsupreniri. 
Sur la placo estis neniu, el la interno elrigardis kelke da 
homoj. 
La ĉefpastro Mefres, kiel la plej eminenta el la ĉeestantoj, 
prezentis Pentueron al la princo. La dolĉa vizaĝo de la asketo tiel kontrastis la teruraĵojn, kiuj okazis en la koridoro, ke 
la princo ekmiris. Por diri ion, li sin turnis al Pentuer: 
-Ŝajnas al mi, ke mi iam renkontis vin, pia patro? 
-En la pasinta jaro, dum la manovroj en Pi-Bailos. Mi estis 
tie kun lia ekscelenco Herhor - respondis la pastro. 
La melodia kaj trankvila voĉo de Pentuer frapis la princon. 
Li ie aŭdis jam ĉi tiun voĉon, en iaj neordinaraj cirkonstancoj... Sed kiam kaj kie?... 
En ĉiu okazo la pastro agrable impresis lin. Se li povus forgesi la kriojn de la homo, kiun oni surverŝis per bolanta pe- 
ĉo!... 
-Ni povas komenci - diris Mefres. 
Pentuer proksimiĝis al la amfiteatro kaj brubatis la manojn. 
El la unuetaĝaj konstruaĵoj elkuris aro da dancistinoj kaj eliris 
pastroj kun orkestro kaj kun malgranda statuo de la diino 
Hator. La orkestro iris antaŭe, post ĝi la knabinoj dancantaj 
sanktan dancon, fine la statuo, ĉirkaŭita de la incensa fumo. 
Tiamaniere ili ĉirkaŭiris la korton kaj, haltante ĉe ĉiuj kelke 
da paŝoj, petis la diinon pri beno kaj petegis la malbonajn 
spiritojn forlasi la lokon de la religia soleno, plena de misteroj. 
Kiam la procesio revenis al la konstruaĵoj, Pentuer iris antaŭen. La altranguloj, dudek aŭ tridek personoj, kolektiĝis 
ĉirkaŭ li.-Konforme al la volo de lia sankteco - komencis Pentuer - kaj al la konsento de la plej alta kolegio, ni devas malkovri al la kronprinco, Ramzes, kelke da detaloj de la vivo de 
la egipta regno, konataj nur de la dioj, estroj de la lando kaj 
temploj. Mi scias, respektindaj patroj, ke ĉiu el vi pli bone 
klarigus al la princo ĉi tiujn aferojn, ĉar plenigas vin la saĝo, 
kaj la diino Mut parolas per via buŝo. Sed ĉar sur min, kiu 
kompare kun vi estas nur lernanto kaj cindro, falis ĉi tiu devo, 
permesu al mi plenumi ĝin, sub via respektinda direkto kaj 
kontrolo. 
Murmuro de kontento eksonis inter la pastroj, honoritaj 
tiamaniere. Pentuer sin turnis al la princo: 
-De kelke da monatoj, servisto dia Ramzes, kiel eraranta 
vojaĝanto serĉas vojon en la dezerto, tiel vi serĉas respondon 
al la demando: kial malgrandiĝis kaj malgrandiĝas la enspezoj de lia sankteco? Vi demandis la nomarĥojn, kaj kvankam 
ili donis al vi klarigojn laŭ sia povo, vi ne kontentiĝis, kvankam la plej alta homa saĝo apartenas al ĉi tiuj altranguloj. Vi 
turnis vin al la grandaj skribistoj, sed malgraŭ peno ĉi tiuj 
homoj, kiel birdo el la reto, ne povis elŝiri sin el la malfacilaĵoj, ĉar la homa saĝo, eĉ instruita en la lernejo de la skribistoj, ne povas ĉirkaŭpreni tiujn ĉi aferojn. Fine, laca de la 
vanaj klarigoj, vi komencis rigardi la terojn de la nomesoj, 
iliajn homojn kaj la verkojn de iliaj manoj, sed vi trovis nenion. Ekzistas aferoj, pri kiuj la homoj silentas kiel ŝtonoj, sed 
pri kiuj rakontos al vi eĉ ŝtono, se falos sur ĝin la lumo de la 
dioj. 
Eksciinte nenion de ĉiuj homaj saĝoj kaj potencoj, vi turnis vin al la dioj. Nudpieda, kun cindro en la haroj, vi veniskiel pentofaranto en ĉi tiun grandan templon, kie per preĝoj 
kaj fastoj vi purigis vian koron kaj fortigis vian spiriton. 
La dioj, kaj precipe la potenca Hator, favore aŭskultis viajn 
petojn, kaj per mia neinda buŝo donos al vi respondon... Enskribu ĝin profunde en via koro!... 
"De kie li scias - pensis la princo - ke mi demandis la 
skribistojn kaj nomarĥojn? Ah, Mefres kaj Mentezufis diris al 
li pri tio... Cetere ili scias ĉion!..." 
-Aŭskultu - diris Pentuer - kaj kun la permeso de la ĉeestantoj mi malkovros al vi: kio estis Egipto antaŭ kvarcent 
jaroj, kiam regis la plej glora kaj plej pia dinastio XIX, teba, 
kaj kio ĝi estas nun... 
Kiam la unua faraono de tiu dinastio, Ramen-pehuti Ramessu, prenis en sian manon la direktilon de la regno, la enspezoj de la ŝtata trezorejo en greno, brutoj, biero feloj, metaloj kaj diversaj produktoj atingis cent tridek mil talentojn. 
Se ekzistus nacio, kiu povus ŝanĝi al ni ĉion ĉi je oro, la faraono havus ĉiujare cent tridek tri mil minojn1 da oro. Kaj ĉar 
unu soldato povas porti sur la dorso 26 minojn da ŝarĝo, do 
por transporti tiun ĉi oron oni devus alvoki ĉirkaŭ kvin mil 
soldatojn. 
La pastroj komencis murmureti inter si, ne kaŝante la miron. Eĉ la princo forgesis pri la homo turmentata en la kelo. 
-Hodiaŭ - diris Pentuer - la jara enspezo de lia Sankteco, en ĉiuj produktoj de la lando, valoras nur naŭdek ok mil 
talentojn. Por tio oni povus ricevi tiom da oro, ke ĝin povus 
transporti kvar mil soldatoj. 
-Ke la enspezoj de la ŝtato malgrandiĝis, mi scias, - intermetis la princo - sed kial? 
1 1 mino = 1,5 kilogramo-Estu pacienca, dia servisto, - respondis Pentuer. - Ne 
sole la enspezo de lia sankteco malgrandiĝis... 
En la tempoj de la XIX-a dinastio Egipto havis cent okdek 
mil armitajn homojn. Se, laŭ ordono de la dioj, ĉiu soldato 
aliformiĝus je ŝtono de la grandeco de vina bero... 
-Tio ne estas ebla - murmuretis Ramzes. 
-La dioj povas ĉion - diris Mefres severe. 
-Aŭ pli bone - daŭrigis Pentuer - se ĉiu soldato metus 
sur la teron unu ŝtoneton, estus cent okdek mil ŝtonetoj kaj, 
rigardu respektindaj patroj, tiuj ĉi ŝtonetoj okupus tiom da 
loko... 
Li montris per la mano ortan kvarangulon ruĝan, kiu kuŝis 
en la korto. 
-Ĉi tiu figuro enhavus la ŝtonetojn, ĵetitajn de ĉiu soldato en la tempoj de Ramzes I. Ĉi tiu figuro estas naŭ paŝojn 
longa kaj preskaŭ kvin paŝojn larĝa. La figuro estas ruĝa, ĉar 
ĝi havas la koloron de la korpo de Egiptanoj: en tiu tempo nia 
armeo konsistis nur el Egiptanoj... 
La pastroj ree komencis murmureti. La princo fariĝis mal- 
ĝoja, ŝajnis al li, ke tio estas aludo al li, kiu amis eksterlandajn 
soldatojn. 
-Hodiaŭ, - daŭrigis Pentuer - tre malfacile oni kolektus 
cent dudek mil militistojn. Kaj se ĉiu el ili ĵetus sur la teron 
sian ŝtoneton, ili formus tian figuron... Rigardu, respektindaj 
... 
Apud la unua kuŝis dua kvarangulo, same alta, sed multe 
malpli larĝa. Krom tio ĝi ne havis unutonan koloron, sed konsistis el diverskoloraj strioj. 
-Ĉi tiu figuro estas ĉirkaŭ kvin paŝojn larĝa, sed nur sespaŝojn longa. La ŝtato do perdis grandegan nombron da soldatoj, la trionon de la antaŭa kvanto. 
-La saĝo de tiaj profetoj, kiel vi, pli utilos la ŝtaton, ol la 
soldatoj - intermetis Mefres. 
Pentuer kliniĝis antaŭ li kaj daŭrigis: 
-En tiu ĉi nova figuro, kiu prezentas la nunan armeon de 
la faraonoj, vi vidas, respektindaj, apud la ruĝa koloro, kiu 
signifas la aŭtoĥtonajn Egiptanojn, tri aliajn striojn: nigran, 
flavan kaj blankan. Ili prezentas la dungatajn soldatojn: Etiopianojn, Azianojn, Libianojn kaj Grekojn. Ili estas kune ĉirkaŭ tridek mil, sed ili kostas tiom, kiom kvindek mil Egiptanoj 
... 
-Oni devas plej rapide nuligi la fremdajn regimentojn!... 
- diris Mefres. - Ili kostas multe, ne multe taŭgas kaj instruas al nia popolo malpiecon kaj senhontecon. Hodiaŭ jam 
multaj Egiptanoj ne falas plu sur la vizaĝon antaŭ la pastroj, 
pli ol unu ŝtelas en temploj kaj tomboj!... 
-For do la dungatoj... - diris vivege Mefres. - La lando 
havas nur malutilon de ili, kaj la najbaroj suspektas nin pri 
malamikaj intencoj. 
-For la dungatojn!... Oni devas dispeli la ribelajn idolanojn!... - ekkriis la pastroj. 
-Kiam post multaj jaroj, Ramzes, vi suriros la tronon, - 
vi plenumos tiun sanktan devon al la ŝtato kaj al la dioj... 
-Jes, plenumu!... Liberigu vian popolon de la malfideluloj!... - kriis la pastroj. 
Ramzes klinis la kapon kaj silentis. La tuta sango forkuris 
en lian koron, li sentis, ke la tero ŝanceliĝas sub liaj piedoj. 
Li, li devas dispeli la plej bonan parton de la armeo!... Li,kiu dezirus havi dufoje pli grandan armeon kaj kvarfoje pli 
multe da batalemaj eksterlandaj regimentoj!... 
"Sen kompato ili estas por mi!..." - pensis li. 
-Parolu Pentuer, sendito de la ĉielo - diris Mefres. 
-Sanktaj patroj, - daŭrigis Pentuer - ni ekkonis du malfeliĉojn de Egipto: malgrandiĝis la enspezoj de la faraono kaj 
lia armeo... 
-Kion signifas la armeo!... - murmuris la ĉefpastro Mefres, malrespekte skuante la manon. 
-Kaj nun, se dioj favoros min kaj vi permesos, mi montros 
al vi, kial tiel okazis kaj kial la armeo kaj la trezorejo malgrandiĝados en la estonteco. 
La princo levis la kapon kaj rigardis la parolanton. Li ne 
pensis plu pri la homo, turmentata en la kelo. 
-Ĉu vi vidas ĉe viaj piedoj la longan, sed mallarĝan verdan 
strion kun la triangulo en la fino? Ĉe ambaŭ flankoj de la strio 
kuŝas ŝtonoj kalkaj, sablaj kaj granitaj. Meze fluas akva fadeno, kiu dividiĝas en la triangulo en kelke da brakoj... 
-Tio estas Nilo!... Tio estas Egipto!... - kriis la pastroj 
-Atentu - interrompis Mefres. - Mi malkovras mian 
brakon... Ĉu vi vidas tiujn ĉi du bluajn vejnojn, kiuj kuras de 
la kubuto al la fingroj?... Ĉu tio ne estas Nilo kaj lia kanalo, 
kiu komenciĝas kontraŭ Alabastraj montoj kaj fluas ĝis Fayum. Kaj rigardu la supron de mia mano: ĉi tie vi vidas tiom 
da vejnoj, en kiom da brakoj dividiĝas la sankta rivero apud 
Memfiso. Kaj miaj fingroj, ĉu ili ne rememorigas la nombron 
de la brakoj, per kiuj Nilo sin verŝas en la maron?... 
-Granda vero!... - kriis la pastroj, rigardante siajn manojn. 
-Bone - daŭrigis febre la ĉefpastro. - Egipto estas...postsigno de la mano de Oziriso. Ĉi tie, sur tiu ĉi tero la granda dio apogis sian brakon, en Teboj kuŝis lia dia kubuto, kaj 
Nilo estas liaj vejnoj... Kaj oni miras, ke ni nomas tiun ĉi landon benita! 
-Certe - diris la pastroj: - Egipto estas klara postsigno 
de la mano de Oziriso... 
-Ĉu Oziriso - intermetis la princo - havas sep fingrojn 
ĉe sia mano? Nilo ja enfluas en la maron per sep brakoj... 
Ekregis peza silento. 
-Junulo - respondis Mefres kun favora ironio - ĉu vi 
pensas, ke Oziriso ne povus havi sep fingrojn, se tio plaĉus al 
li?... 
-Kompreneble!... - jesis la pastroj. 
-Daŭrigu, glora Pentuer - interrompis Mentezufis. 
-Vi estas pravaj - rekomencis Pentuer. - Ĉi tiu rivereto 
kun siaj brakoj estas la bildo de Nilo; la mallarĝa verda strio, 
inter ŝtonoj kaj sabloj, estas pentraĵo de Supra Egipto; la triangulo, distranĉita de la akvaj vejnoj, estas bildo de Malsupra Egipto, la plej vasta kaj plej riĉa parto de la lando. 
En la komenco de la XIX-a dinastio, la tuta Egipto de la 
kataraktoj de Nilo ĝis la maro okupis kvincent mil mezurojn 
da tero. Sur ĉiu mezuro vivis dek ses homoj: viroj, virinoj kaj 
infanoj. Sed dum la sekvintaj kvincent jaroj preskaŭ ĉe ĉiu 
generacio Egipto perdis pecon da fruktodona tero... 
La oratoro donis signon. Dekkelko da junaj pastroj elkuris 
el la konstruaĵo kaj komencis ŝuti sablon sur diversajn lokojn 
de la herbo. 
-Ĉe ĉiu generacio malaperis iom da fruktodona tero, kaj 
gia mallarĝa strio pli kaj pli malgrandiĝis. 
-Hodiaŭ - li levis la voĉon - nia patrujo anstataŭ kvin-cent mil mezuroj da tero posedas nur kvarcent mil... Do dum 
la regado de du dinastioj Egipto perdis teron, kiu nutris preskaŭ du milionojn da homoj!... 
En la kunveno leviĝis murmuro de teruro. 
-Kaj ĉu vi scias, dia servisto Ramzes, kie malaperis tiuj ĉi 
kampoj, sur kiuj iam kreskis tritiko kaj hordeo, aŭ paŝtis sin 
brutaroj?... Vi scias, ke ilin superŝutis la sablo de la dezerto. 
Sed ĉu oni diris al vi kial?... Ĉar ekmankis kamparanoj, kiuj 
per la sitelo kaj plugilo batalis kontraŭ la dezerto, de la mateno ĝis la nokto. Fine, ĉu vi scias, kial ekmankis tiuj ĉi diaj 
laboristoj?... Kie ili malaperis? kio forpelis ilin el la lando?... 
La eksterlandaj militoj. Niaj militistoj venkadis la malamikojn, niaj faraonoj eternigis siajn nomojn ĝis la bordoj de Eŭ- 
frato, kaj niaj kamparanoj kvazaŭ brutoj portis post ili - nutraĵon, akvon kaj aliajn ŝarĝojn kaj miloj mortis survoje. 
Pro tiuj ostoj, disĵetitaj sur la orientaj dezertoj, la okcidentaj sabloj englutis niajn terojn, kaj nun necesa estas grandega laboro de multaj generacioj por eltiri la nigran egiptan 
teron el la sabla tombo... 
-Aŭskultu!... Aŭskultu!... - kriis Mefres - iu dio parolas per la buŝo de ĉi tiu homo. Jes, niaj triumfaj militoj estis 
la tombo de Egipto... 
Ramzes ne povis kolekti la pensojn. Ŝajnis al li, ke sablaj 
montoj falas hodiaŭ sur lian kapon. 
-Mi diris - daŭrigis Pentuer - ke necesa estas granda 
laboro por elterigi Egipton kaj redoni al ĝi la riĉaĵojn, kiujn 
manĝegis la milito. Sed ĉu ni havas fortojn por plenumi tiun 
ĉi planon?... 
Li ree iris dekkelkon da paŝoj antaŭen kaj post li la atentaj aŭskultantoj. De la tempo, kiam ekzistis Egipto, neniu an-koraŭ desegnis tiel klare la malfeliĉojn de la lando, kvankam 
ĉiuj konis ilin. 
-En la tempoj de la XIX-a dinastio Egipto posedis ok milionojn da loĝantoj. Se ĉiu tiama viro, virino, maljunulo kaj 
infano ĵetus sur tiun ĉi placon unu fazeolon, ili formus tian 
figuron... 
Li montris per la mano la korton, kie en du vicoj, unu apud 
alia, kuŝis kvar grandegaj kvadratoj, kunmetitaj el ruĝa fazeolo. 
-La figuro estas sesdek paŝojn longa, tridek paŝojn larĝa 
kaj, kiel vi vidas, piaj patroj, konsistas el unuspecaj grajnoj; 
same kiel la tiama loĝantaro, de la praavoj, estis Egiptanoj. 
-Kaj hodiaŭ, rigardu!... 
Li iris antaŭaen kaj montris alian grupon de kvadratoj de 
diversaj koloroj. 
-Vi vidas figuron, kiu ankaŭ havas tridek paŝojn da larĝo, 
sed nur kvardek da longo. Kial? Ĝi enhavas nur ses kvadratojn, ĉar la nuna Egipto ne posedas plu ok, sed nur ses milionojn da loĝantoj... Atentu ankaŭ, ke dum la antaŭa figuro 
konsistis ekskluzive el ruĝa fazeolo, en ĉi tiu estas grandegaj 
strioj de nigraj, flavaj kaj blankaj grajnoj. Ĉar same kiel en nia 
armeo, en nia popolo troviĝas multaj eksterlanduloj: nigraj 
Etiopianoj, flavaj Sirianoj kaj Fenicianoj, blankaj Grekoj kaj 
Libianoj... 
Oni interrompis lin. La aŭskultantaj pastroj komencis lin 
ĉirkaŭpreni, Mefres ploris. 
-Ne ekzistis ankoraŭ tia profeto!... - kriis oni. 
-Mia kapo ne povas enteni, kiam li faris tiajn kalkulojn!... 
- diris la plej bona matematikisto de la templo de Hator. 
-Patroj! - diris Pentuer - ne trograndigu miajn meritojn.En niaj temploj, en la tempoj antikvaj, oni ĉiam tiel prezentis la ŝtatan administradon... Mi nur elterigis tion, pri kio iom 
forgesis la postaj generacioj... 
-Sed la kalkuloj?... - demandis la matematikisto. 
-La kalkulojn oni faras senĉese en ĉiuj nomesoj kaj temploj - respondis Pentuer. - La tutaj sumoj estas en la palaco 
de lia sankteco... 
-Kaj la figuroj?... la figuroj!... - kriis la matematikisto. 
-En samajn figurojn estas ja dividataj niaj kampoj, kaj la 
ŝtataj termezuristoj lernas ilin en la lernejoj. 
-Oni ne scias, kion pli multe admiri en tiu ĉi homo: lian 
saĝon, aŭ lian humilecon!... - diris Mefres. - Ho, ne forgesis 
pri ni la dioj, se ni havas tian... 
En la sama momento la pastro, staranta garde sur la supro 
de la turo, alvokis la ĉeestantojn al la preĝo. 
-Vespere mi finos la klarigojn, - diris Pentuer - nun mi 
diros nur kelke da vortoj: Vi demandos, respektindaj, kial mi 
uzis grajnojn por la figuroj? Ĉar kiel la grajno, ĵetita en la teron, ĉiujare alportas rikolton al sia mastro, tiel la homo alportas ĉiujare impostojn al la trezorejo. 
Se en iu nomeso oni semus du milionojn da grajnoj malpli ol en la antaŭaj jaroj, la rikolto estus multe malpli granda, 
kaj la mastroj havus malbonajn enspezojn. Same en la ŝtato: 
se malaperas du milionoj da loĝantoj, ja alfluo de la impostoj 
devas malgrandiĝi. 
Ramzes atente aŭskultis kaj foriris silenta.III 
Kiam vespere la pastroj kaj la kronprinco revenis en la 
korton, oni ekbruligis kelkcenton da torĉoj. Fariĝis lume 
kiel en hela tago. 
Mefres faris signon. Ree eliris procesio de muzikistoj, dancistinoj kaj malsuperaj pastroj, portantaj la statuon de la diino Hator kun bovina kapo. Kiam oni forpelis la malbonajn 
spiritojn, Pentuer komencis sian predikon. 
-Vi vidis, noblaj sinjoroj, ke de la tempoj de la dinastio 
XIX-a ni perdis cent mil mezurojn da tero kaj du milionojn 
da loĝantoj. Tio klarigas, kial la enspezoj de la ŝtato malgrandiĝis je tridek du mil talentoj, kaj pri tio ni ĉiuj scias. Sed tio 
estas nur la komenco de la malfeliĉoj de Egipto kaj de la trezorejo. Ŝajne ja restas ankoraŭ al lia sankteco naŭdek ok mil 
talentoj da enspezoj. Ĉu vi kredas, ke la faraono ricevas ĉi tiun 
tutan enspezon?... 
Kiel ekzemplon mi rakontos al vi, kion lia ekscelenco Herhor malkovris en la provinco de Leporoj. 
En la tempoj de la dinastio XIX-a loĝis tie dudek mil homoj, kiuj pagis jare tricent kvindek talentojn da impostoj. Hodiaŭ loĝas tie apenaŭ dek kvin mil, kaj ili kompreneble pagas 
nur ducent sepdek talentojn. Sed la faraono, anstataŭ ducent 
sepdek, ricevas nur cent sepdek talentojn!... 
"Kial" - demandis Herhor, kaj jen kion montris la juĝa 
esploro:En la tempoj de la dinastio XIX-a estis en la provinco cent 
oficistoj, kaj ili ricevadis po cent draĥmoj da jara salajro. Hodiaŭ sur la sama teritorio, malgraŭ la malgrandiĝo de la lo- 
ĝantaro, estas tie preskaŭ ducent oficistoj, kiuj ricevas po du 
mil kvincent draĥmoj. 
Lia ekscelenco Herhor ne scias, ĉu same estas en ĉiu provinco. Sed tio estas certa, ke la trezorejo de la faraono anstataŭ naŭdek ok havas ĉiujare nur sepdek kvar talentojn... 
-Diru, sankta patro: kvindek mil... - intermetis Ramzes. 
-Ankaŭ tion mi klarigos - respondis la pastro. - En ĉiu 
okazo memoru, princo, ke la faraona trezorejo pagas nun dudek kvar mil talentojn al la oficistoj, dum en la tempoj de la 
dinastio XIX-aĝi elspezadis nur dek mil. 
Granda silento regis inter la eminentuloj: pli ol unu el ili 
havis parencon oficiston, kaj bone pagatan. 
Pentuer estis sentima. 
-Nun - diris li - mi montros al vi, kronprinco, la vivon 
de la oficistoj kaj la sorton de la popolo en la antikvaj tempoj 
kaj hodiaŭ. 
-Ĉu tio ne estas perdo de la tempo?... Tion ja ĉiu povas 
mem vidi... murmuris la pastroj. 
-Mi deziras tion scii - diris firme la princo. 
La murmuro eksilentis. Pentuer iris sur la ŝtupoj de la amfiteatro malsupren en la korton, kaj post li la princo, Mefres 
kaj la ceteraj. 
Ili haltis antaŭ longa kurteno el matoj, kiu formis kvazaŭ 
ĉirkaŭbaron. Pentuer faris signon. Alkuris dekkelko da junaj 
pastroj kun hele brulantaj torĉoj. Dua signo, kaj unu parto de 
la kurteno falis. 
El la buŝoj de la ĉeestantoj leviĝis krio de miro. Ili havis an-taŭ si vivantan bildon, en kiu partoprenis ĉirkaŭ cent figurantoj. 
La bildo estis dividita en tri etaĝojn: malsupran, kie staris 
terkulturistoj, mezan kun la oficistoj, kaj supran, kie estis ora 
trono de la faraono, apogita sur du leonoj, kies kapoj servis 
kiel seĝaj brakoj. 
-Tiel estis dum la dinastio XIX-a, - diris Pentuer. - Rigardu la kamparanojn. Ĉe iliaj plugiloj vi vidas bovojn aŭ azenojn; iliaj pioĉoj kaj ŝoveliloj estas bronzaj, sekve fortikaj. 
Rigardu, kiaj fortikaj homoj! hodiaŭ oni povas renkonti tiajn 
nur en la gvardio de lia sankteco. Potencaj brakoj kaj kruroj, 
heroaj brustoj, ridetantaj vizaĝoj. Ĉiuj estas oleitaj, banitaj. 
Iliaj edzinoj preparas nutraĵon aŭ vestojn; iliaj infanoj ludas 
aŭ lernas. 
La tiama kamparano, kiel vi vidas, manĝis tritikan panon, 
fazeolon, fiŝojn kaj fruktojn, trinkis bieron kaj vinon, kaj rigardu, kiel belaj estis la kruĉoj kaj pladoj! Rigardu la kufojn, 
antaŭtukojn kaj mantelojn de la viroj: ĉio estas ornamita per 
diverskoloraj brodaĵoj. Ankoraŭ pli bele estas broditaj la ĉemizoj de la virinoj... Kaj ĉu vi vidas, kiel zorge ili kombis sin, 
kiajn pinglojn ili portis, kiajn orelringojn kaj braceletojn? Ĉi 
tiuj ornamoj estas faritaj el bronzo kaj kolora emajlo; sed vi 
povas renkonti ankaŭ oron, almenaŭ orajn fadenojn. 
Levu nun viajn okulojn supren, al la oficistoj. Ili portas 
mantelojn, sed ĉiu kamparano havas saman en festaj tagoj. Ili 
sin nutras, same, kiel la kamparanoj, t. e. sufiĉe, sed simple. 
Iliaj mebloj estas pli elegantaj, ol tiuj de la kamparanoj, kaj pli 
ofte oni renkontas en iliaj kestoj orajn ringojn. Ili vojaĝas sur 
azenoj aŭ en veturiloj, tirataj de bovoj. 
Pentuer frapis la manojn kaj movado ekregis en la vivan-ta bildo. La kamparanoj komencis doni al la oficistoj korbojn 
da vinberoj, sakojn da hordeo, pizo kaj tritiko, kruĉojn da 
vino, biero, lakto kaj mielo, grandan kvanton da ĉasaĵo kaj 
teksaĵojn blankajn kaj kolorajn. La oficistoj akceptis la produktojn, parton lasis al si, sed la objektojn plej belajn kaj multekostajn ili puŝis supren, al la trono. La etaĝo, kie estis la 
simbolo de la faraona povo, estis superŝutita per produktoj, 
kiuj formis kvazaŭ monteton. 
-Vi vidas, respektindaj, - daŭrigis Pentuer - ke en la tiamaj tempoj, kiam la kamparanoj estis sataj kaj ne senhavaj, 
la trezorejo de la faraono apenaŭ povis enteni la oferojn de 
la regnanoj. Kaj nun rigardu: kio estas hodiaŭ... 
Nova signalo. Falis la dua parto de la kurteno kaj aperis 
alia bildo, en la ĝeneralaj trajtoj simila al la unua. 
-Jen estas la nunaj kamparanoj - diris Pentuer kaj en lia 
voĉo sonis ekscito. - Ilia korpo konsistas el la haŭto kaj ostoj, 
ili ŝajnas malsanaj, estas malpuraj kaj ne oleas sin plu. Anstataŭe iliaj dorsoj estas vunditaj per la bastonoj. 
Oni ne vidas ĉe ili bovojn aŭ azenojn, ĉar al kio servus la 
brutoj, se la plugilon trenas iliaj infanoj kaj edzino?... Iliaj 
pioĉoj kaj ŝoveliloj estas lignaj, kaj tiaj iloj facile difektiĝas kaj 
pligrandigas la laboron. vestojn ili tute ne posedas, nur la 
virinoj portas dikajn ĉemizojn kaj eĉ en la sonĝo ne vidas brodaĵojn, per kiuj sin ornamis iliaj avoj kaj avinoj. 
Rigardu: kion manĝas la kamparano. Iafoje hordeon kaj 
sekigitajn fiŝojn, ĉiam lotusajn grajnojn, malofte fritis platan 
kukon, neniam viandon, bieron aŭ vinon. Vi demandos: kie 
malaperis liaj vazoj kaj mebloj? Li havas neniajn, ekster la 
kruĉo por akvo, ĉar kie li metus ilin en la truo, en kiu li loĝas? 
...Pardonu al mi tion, al kio mi nun turnos vian atenton. Tie 
kelke da infanoj kuŝas sur la planko: tio signifas, ke ili mortis... Estas stranga afero, kiel multe da infanoj de la kamparanoj mortas nun de malsato kaj laboro! Kaj tiuj estas la plej 
feliĉaj: ĉar la aliaj, kiuj restas vivantaj, iras sub la bastonon de 
la intendantoj aŭ estas vendataj al Fenicianoj, kvazaŭ ŝafidoj 
... 
La emocio rompis lian voĉon. Li ripozis momenton kaj 
daŭrigis meze de la kolera silento de la pastroj: 
-Kaj nun rigardu la oficistojn: kiel fortikaj ili estas, rozaj, 
bele vestitaj!... Iliaj edzinoj portas orajn braceletojn kaj orelringojn kaj tiel delikatajn vestojn, ke la princoj povus envii al 
ili. Ĉe la kamparanoj oni ne vidas bovon aŭ azenon; kontraŭe 
la oficistoj vojaĝas sur ĉevaloj aŭ en portiloj... Ili trinkas 
vinon kaj nur bonan vinon... 
Li ekfrapis la manojn kaj ree fariĝis movado. La kamparanoj komencis doni al la oficistoj: sakojn da greno, korbojn da 
fruktoj, vinon, bestojn... Ĉi tiujn objektojn la oficistoj, kiel 
antaŭe, metis ĉe la trono, sed en multe malpli granda kvanto. Sur la reĝa etaĝo ne estis plu monteto da produktoj. Kontraŭe la etaĝo de la oficistoj estis superŝutita... 
-Jen estas la nuna Egipto - diris Pentuer. - Mizeraj kamparanoj, riĉaj skribistoj, la trezorejo ne tiel plena kiel antaŭe. 
Kaj nun... 
Li faris signon kaj okazis io neatendita. Iaj manoj komencis forpreni: grenon, fruktojn kaj teksaĵojn de la etaĝoj de la 
faraono kaj de la oficistoj. Kaj kiam la kvanto da komercaĵoj 
tre malgrandiĝis, la samaj manoj komencis kapti kaj forkonduki kamparanojn, iliajn edzinojn kaj infanojn...La spektatoroj rigardis kun miro la strangajn agojn de la 
misteraj personoj. Subite iu ekkriis: 
-Tio estas Fenicianoj!... Ili tiel rabas nin!... 
-Jes, sanktaj patroj, - diris Pentuer. - Tio estas la manoj 
de Fenicianoj, kaŝitaj inter ni. Ili rabas la reĝon kaj la skribistojn, kaj la kamparanojn ili sklavigas, kiam al la kompatindaj restis plu nenio... 
-Jes!... Ŝakaloj!... Malbeno al ili!... Oni devas forpeli la 
kanajlojn! - kriis la pastroj. - Ili plej multe malutilas la ŝtaton... 
Sed ne ĉiuj tiel kriis. 
Kiam ĉio eksilentis, Pentuer ordonis porti la torĉojn en alian parton de la korto kaj kondukis tien siajn aŭskultantojn. 
Tie estis neniaj vivantaj bildoj, sed kvazaŭ industria ekspozicio. 
-Bonvolu ekrigardi - diris li. - Dum la dinastio XIX-a 
tiujn ĉi objektojn alsendadis al ni la eksterlanduloj: el la lando Punt ni havis parfumojn, el Sirio oron, ferajn armilojn kaj 
militajn veturilojn. Jen ĉio. 
Sed tiam Egipto produktis... Rigardu tiujn ĉi grandegajn 
kruĉojn: kiom da formoj kaj koloroj!... 
Aŭ la meblojn: ĉi tiu seĝo estas inkrustita per dek mil pecoj da oro, perlamoto kaj kolora ligno... Rigardu la tiamajn 
vestojn: kiaj brodaĵoj, kia delikateco de la teksaĵoj, kiom da 
koloroj!... Kaj la bronzaj glavoj, pingloj, braceletoj, orelringoj, 
agronomiaj kaj metiaj iloj!... Ĉion ĉi oni faris ĉe ni dum la 
dinastio XIX-a. 
Li transiris al alia grupo. 
-Kaj hodiaŭ, rigardu: la kruĉoj estas malgrandaj kaj preskaŭ sen ornamoj, la mebloj simplaj, la teksaĵoj maldelikatajkaj unutonaj. Neniu el la nunaj produktoj povas esti komparata kun la tiamaj rilate la grandecon, fortikecon kaj belecon. 
Kial? 
Li iris kelke da paŝoj antaŭen kaj ĉirkaŭita de la torĉoj diris: 
-Jen estas la granda nombro da komercaĵoj, kiujn liveras 
al ni Fenicianoj, el diversaj partoj de la mondo. Kelkdeko da 
parfumoj, koloraj vitroj, mebloj, vazoj, teksaĵoj, veturiloj, ĉio 
ĉi venas al ni el Azio kaj estas aĉetata de ni. 
Ĉu vi komprenas nun, kial Fenicianoj forprenadis de la 
skribistoj kaj faraono grenon, fruktojn kaj brutojn?... Por tiuj 
fremdaj produktoj, kiuj ruinigis niajn metiistojn, kiel la akrido 
la herbon. 
La pastro momenton ripozis kaj daŭrigis: 
-Inter la komercaĵoj, liverataj de Fenicianoj al la faraono, 
nomarĥoj kaj skribistoj, la unuan lokon okupas la oro. Ĉi tiu 
speco de komerco estas la plej bona bildo de la malfeliĉoj, 
kiujn Azianoj altiras al Egipto. 
Se iu prenas de ili unu talenton da oro, li devas post tri 
jaroj redoni al ili du talentojn. Sed plej ofte Fenicianoj, sub 
preteksto malgrandigi la embarason de la ŝuldanto, jene anstataŭas al li la pagon: la ŝuldanto, por ĉiu pruntita talento, 
farmdonas al ili, por tri jaroj, du mezurojn da tero kun tridek 
du homoj... 
Rigardu tien, ekscelencoj, - diris li, montrante la pli bone 
limigitan parton de la korto. - Tiu kvadrato da tero, cent 
okdek paŝojn longa kaj larĝa, signifas du mezurojn; la grupo 
de viroj, virinoj kaj infanoj prezentas ok familiojn. Ĉio ĉi kune, la homoj kaj tero, iras en teruran sklavecon por tri jaroj. 
Dum tiu ĉi tempo ilia posedanto, faraono aŭ nomarĥo, havasde ili nenian profiton; kaj kiam pasos la tri jaroj, li reprenas 
la teron elĉerpitan kaj la homojn... ne pli multe ol dudek... 
La aliaj pereis en la turmentoj... 
La ĉeestantoj murmuris de teruro. 
-Mi diris, ke du mezurojn da tero kaj tridek du homojn 
prenas Feniciano por tri jaroj, se li pruntas unu talenton da 
oro. Rigardu, kia peco da tero tio estas kaj kia aro da homoj, 
kaj nun ekrigardu mian manon... 
La ora peco, kiun mi tenas, malpli granda ol kokina ovo, 
estas unu talento!... 
Ĉu vi taksas, ekscelencoj, la tutan malhonestecon de Fenicianoj en tia komerco? Ĉi tiu malgranda peco da oro en la 
realeco posedas neniajn multvalorajn ecojn: ĝi estas flava, 
peza; ne rustas, jen ĉio. Sed la homo ne povas sin vesti per 
oro, nek kvietigi la malsaton, aŭ soifon... Se mi posedus amason da oro, grandan kiel piramido, mi estus ĉe ĝi same mizera, kiel Libiano, erarvaganta en la okcidenta dezerto, kiam li 
ne havas daktilojn, nek akvon. 
Kaj rigardu, por peceto de tiu ĉi senutila aĵo Feniciano prenas pecon da tero, kiu povas nutri kaj vesti tridek du homojn, 
kaj krom tio li prenas ankaŭ ilin!... Dum tri jaroj li ekspluatas la estaĵojn, kiuj scias kulturi, semi kaj rikolti, fari farunon 
kaj bieron, teksi vestojn, konstrui domojn, fabriki meblojn... 
En la sama tempo la faraono aŭ nomarĥo dum tri jaroj 
estas senigita je la servoj de tiuj ĉi homoj. Ili ne pagas al li 
impostojn, ne portas ŝarĝojn post la armeo, sed laboras por 
la profito de avida Feniciano. 
Ĉu vi scias, ekscelencoj, ke en la nuna tempo ne ekzistas 
jaro, en kiu en tiu aŭ alia nomeso ne eksplodas ribelo de kamparanoj, konsumitaj de la malsano, troŝarĝitaj per la laboro,batataj per la bastonoj. Unu parto de ĉi tiuj homoj pereas, 
aliaj estas sendataj en minejojn, kaj la loĝantaro pli kaj pli 
malgrandiĝas, nur tial, ke Feniciano donis al iu pecon da oro! 
... Ĉu oni povas imagi pli grandan malfeliĉon, kaj ĉu en tiaj 
kondiĉoj Egipto ne perdos ĉiujare teron kaj homojn? La feli- 
ĉaj militoj ruinigis nian landon, sed la fenicia ora komerco 
finmortigos ĝin. 
Sur la vizaĝoj de la pastroj oni povis legi kontentecon: ili 
pli volonte aŭskultis pri la trompemo de Fenicianoj, ol pri la 
lukso de la skribistoj. 
Pentuer ripozis momenton, poste li turnis sin al la princo. 
-De kelke da monatoj, - diris li - kun maltrankvilo vi 
demandas, dia servisto Ramzes: kial malĝrandiĝis la enspezoj de lia sankteco? La saĝo de la dioj montris al vi, ke malgrandiĝis ne nur la trezoroj, sed ankaŭ la armeo, kaj ke ambaŭ ĉi tiuj fontoj de la reĝa potenco malgrandiĝados senĉese. Kaj tio finiĝos per plena ruino de la ŝtato, aŭ la ĉielo sendos al Egipto monarĥon, kiu haltigos la fluon de la malfeliĉoj, 
kiuj de kelke da jarcentoj superverŝas la patrujon. 
La trezorejo de la faraonoj estis plena, kiam ni havis multe da tero kaj da loĝantoj. Oni do devas forŝiri de la dezerto 
la fruktodonajn terojn, kiujn ĝi englutis, kaj liberigi la popolon de la ŝarĝoj, kiuj malfortigas kaj malgrandigas la loĝantaron. 
La pastroj ree komencis maltrankviliĝi de timo, ke Pentuer ne parolu duan fojon pri la skribistoj. 
-Vi vidis, princo, per viaj propraj okuloj kaj ĉe atestantoj, 
ke en la epoko, kiam la popolo estis sata, bela kaj kontenta, 
la reĝa trezorejo estis plena. Sed kiam la popolo fariĝis mizera, kiam la virinoj kaj infanoj devis sin jungi al la plugilo, kiamla lotusaj grajnoj anstataŭis la tritikon kaj viandon, la trezorejo malriĉiĝis. Se do vi volas alkonduki la ŝtaton al tia potenco, kian ĝi posedis antaŭ la militoj de la dinastio XIX-a, se vi 
deziras, ke la faraono, liaj skribistoj kaj armeo naĝu en riĉaĵoj, 
certigu al la lando longan pacon, kaj al la popolo bonan staton. La maturaj homoj ree manĝu viandon, kaj portu broditajn vestojn, la infanoj, anstataŭ ĝemi sub la vipoj kaj morti 
de laboro, ludu aŭ lernu. 
Memoru fine, ke Egipto portas sur sia brusto venenan serpenton... 
La ĉeestantoj aŭskultis kun atento kaj timo. 
-Ĉi tiu serpento, kiu suĉas la sangon de la popolo, la ri- 
ĉaĵojn de la nomarĥoj, la potencon de la faraono, estas Fenicianoj!... 
-For ilin!... - kriis la ĉeestantoj. - Oni devas nuligi ĉiujn ŝuldojn... Oni ne enlasu plu iliajn komercistojn kaj ŝipojn 
... 
Kvietigis ilin la ĉefpastro Mefres, kiu kun larmoj en la okuloj sin turnis al Pentuer: 
-Mi ne dubas, ke per via buŝo parolis al ni la sankta Hator. Ne nur tial, ke homo ne povus esti tiel saĝa kaj ĉioscia, 
kiel vi, sed ankaŭ tial, ke mi rimarkis super via kapo flametojn 
en formo de kornoj... 
Mi dankas vin pro la grandaj vortoj, per kiuj vi dispelis 
nian nescion... Mi benas vin kaj petas la diojn, ke ili nomu 
vin mia posteulo, kiam mi estos alvokita al ilia juĝo... 
Longa aklamo de la aŭskultantoj aprobis la benon de la 
ĉefpastro. La pastroj estis tiom pli kontentaj, ke senĉese pendis super ili timo, ke Pentuer ree tuŝos la demandon pri skribistoj. Sed la saĝulo sciis esti modera: li montris la internanvundon de la ŝtato, sed li ne flamigis ĝin, kaj tial lia triumfo 
estis plena. 
La princo Ramzes ne dankis Pentueron: li alpremis lian 
kapon al sia brusto. Neniu dubis, ke la prediko de la granda 
profeto ekskuis la koron de la kronprinco, kaj ke ĝi estas grajno, el kiu povas elkreski la gloro kaj feliĉo de Egipto. 
En la sekvinta tago Pentuer, sen adiaŭo, ĉe la leviĝo de la 
suno forlasis la templon kaj forveturis Memfison. 
Ramzes dum kelke da tagoj parolis kun neniu: li sidis en la 
ĉelo, aŭ promenis en la ombraj koridoroj kaj meditis. 
Finfine Pentuer diris nenion novan: ĉiuj plendis pri la malkresko de la teroj kaj loĝantaro en Egipto, pri la mizero de la 
kamparanoj, pri la maljusteco de la skribistoj kaj malhonesteco de Fenicianoj. Sed la prediko de la profeto ordigis liajn 
senordajn sciojn, donis al ili palpeblajn formojn kaj pli bone 
lumigis kelkajn faktojn. 
Fenicianoj ekteruris lin: la princo ne komprenis ĝis nun la 
grandegon de la malfeliĉoj, kaŭzataj de ĉi tiu popolo al la ŝtato. La teruro estis tiom pli forta, ke li ja mem siajn proprajn 
kamparanojn farmdonis al Dagon kaj estis atestanto, kiel la 
bankiero reprenis la ŝuldojn!... 
Sed la fakto, ke la princo sin trovis implikita kun la malhonesteco de Fenicianoj, alkondukis al stranga rezultato: Ramzes ne volis pensi pri ili, kaj kiom da fojoj ekflamis en li kolero kontraŭ ĉi tiuj homoj, tiom da fojoj estingis ĝin la sento 
de la honto. Ĉu li ne estis parte ilia kunulo? 
Kontraŭe, la princo bone komprenis la gravecon de la malgrandiĝo de la teritorio kaj loĝantaro, kaj pri tio li precipe insistis en siaj meditoj. 
-Se ni posedus - diris li al si mem - la du milionojn dahomoj, kiujn Egipto perdis, oni povus kun ilia helpo repreni 
de la dezerto la fruktodonajn terojn, eĉ pligrandigi la teritorion... Kaj, tiam, malgraŭ Fenicianoj; niaj kamparanoj vivus 
pli bone kaj pligrandiĝus la enspezoj de la ŝtato... 
Sed kie preni la homojn? 
Okazo inspiris al li la respondon. Foje vespere, promenante en la ĝardenoj de la templo, la princo renkontis aron de 
sklavoj, kiujn la generalo Nitager kaptis sur la orienta limo kaj 
sendis al la diino Hator. Ĉi tiuj homoj estis bone konstruitaj; 
laboris pli multe ol Egiptanoj, kaj ĉar oni bone ilin nutris, ili 
eĉ estis kontentaj je sia sorto. 
Kiam la princo rigardis ilin, fulmo eklumigis lian animon: 
de la emocio li preskaŭ perdis la konscion. Egipto bezonas 
homojn, multe da homoj, centojn da miloj, eĉ milionon, aŭ 
du milionojn... Kaj jen ili estas!... Oni devas nur invadi 
Azion, preni ĉion, kion oni renkontos sur la vojo, kaj sendi 
Egipton... Kaj ne fini la militon pli frue, ol oni kolektos tiom, 
ke ĉiu Egiptano havos sian sklavon... 
Tiel naskiĝis plano simpla kaj kolosa, dank' al kiu la ŝtato 
devis akiri loĝantaron, la kamparanoj helpantojn en la laboro, kaj la trezorejo de la faraono fonton de enspezoj, neniam 
sekiĝantan. 
La princo estis ravita, kvankam en la sekvinta tago vekiĝis 
en li nova dubo. 
Pentuer insiste proklamis, kaj Herhor jam antaŭ li diris la 
samon, ke la fonto de la malfeliĉoj de Egipto estis la venkaj 
militoj. 
Do oni ne povas relevi Egipton per nova milito. 
-Pentuer estas granda saĝulo kaj Herhor estas granda sa- 
ĝulo - pensis la princo. - Se ili opinias la militon malutila,se same opinias la ĉefpastro Mefres kaj aliaj pastroj, eble la 
milito vere estas danĝera afero?... 
Kaj ĝi devas esti tia, se tion diras tiom da saĝaj kaj sanktaj 
homoj. 
La princo estis profunde ĉagrenita. Li elpensis simplan rimedon relevi Egipton, kaj la pastroj certigis, ke ĝuste tio povis 
definitive ruinigi la landon. 
La pastroj, la plej saĝaj kaj sanktaj homoj. 
Sed baldaŭ okazis io, kio malvarmigis iom la kredon de la 
princo al la verdiremo de la pastroj, aŭ pli ĝuste, revekis en 
li la antaŭan malkredemon. 
Foje li iris kun kuracisto en la bibliotekon. La vojo pasis tra 
malvasta kaj malluma koridoro, de kiu la kronprinco foriris 
kun abomeno. 
-Mi ne iros tra ĝi! - diris li. 
-Kial? - demandis la kuracisto kun miro. 
-Ĉu vi ne memoras, sankta patro, ke en la fino de tiu ĉi 
koridoro estas kelo, en kiu vi kruele martiris perfidulon? 
-Ah, jes!... - respondis la kuracisto. - Ĉi tie estas kelo, 
en kiun ni verŝis bolantan peĉon... 
-Kaj vi mortigis homon... 
La kuracisto ekridetis. Li estis bona kaj gaja homo. Vidante 
la indignon de la princo, li diris post mallonga pripenso: 
-Jes, malpermesite estas al iu ajn perfidi la sanktajn misterojn... Kompreneble... Antaŭ ĉiu pli granda soleno ni 
rememorigas tion al la junaj kandidatoj je pastroj. 
Lia tono estis tiel stranga, ke Ramzes postulis klarigojn. 
-Mi ne povas perfidi la misterojn, - respondis la kuracisto - sed... Se via alteco promesos esti diskreta, mi rakontos 
al vi historion.Ramzes promesis, la kuracisto rakontis jenon: 
-Egipta pastro, vizitante la templojn de la idolana lando 
Aram, renkontis en unu el ili homon, kiu ŝajnis al li tre grasa kaj kontenta; kvankam li portis mizerajn vestojn. 
"Klarigu al mi - demandis la pastro la gajan mizerulon - 
kial, kvankam vi estas malriĉa, vi havas korpon grasan, kvazaŭ la estro de la temploj?" 
La homo, ĉirkaŭrigardinte, ĉu iu ne aŭskultas, respondis: 
"Mi havas tre lamentan voĉon, mi estas martiro en la templo. Kiam la popolo kunvenas por la diservo, mi englitas en 
la kelon kaj ĝemas per ĉiuj fortoj; por tio oni donas al mi ne 
malbonan manĝon dum la tuta jaro, kaj kruĉon da biero por 
ĉiu martira tago..." 
-Tiel estas en la idolana lando Aram - finis la kuracisto, 
metante fingron sur la lipojn. - Memoru, princo, kion vi promesis al mi, kaj pensu pri nia bolanta peĉo, kion vi volas... 
La rakonto ree ekscitis la princon. Li iom trankviliĝis, eksciinte, ke oni ne mortigis en la templo homon, sed samtempe revekiĝis en li ĉiuj antaŭaj suspektoj kontraŭ la pastroj... 
Ke ili trompas la simplulojn, pri tio li sciis. Li ja memoris 
de sia tempo en la lernejo, la procesion de la sankta bovo 
Apis. La popolo estis certa, ke Apis kondukas la pastrojn; sed 
ĉiu lernanto sciis, ke la dia besto iras tien, kien volas la pastroj. 
Kiu do povas scii, ĉu la prediko de Pentuer ne estis procesio de Apis, destinita por li? Tiel facile ja estas ŝuti sur teron 
diverskoloran fazeolon aŭ aranĝi vivantajn bildojn. Kiom da 
pli belaj spektakloj li vidis: ekzemple la batalo de Set kontraŭ 
Oziriso, en kiu partoprenis kelkcento da personoj... Kaj ĉu eĉ 
tiam ne trompis la pastroj? Tio devis esti batalo de dioj, kajbatalis alivestitaj homoj. Pereadis en ĝi Oziriso, kaj la pastro, 
ludanta Ozirison estis sana, kiel rinocero. Kiajn miraklojn oni 
ne montris tie!... La akvo leviĝis, bruegis la tondro, la tero 
tremis kaj eligis fajron. Kaj ĉio ĉi estis trompo. Kial do la spektaklo de Pentuer devis esti vero? 
Cetere, la princo ne senbaze suspektis, ke oni volis lin 
trompi. Jam estis trompo la homo, ĝemanta en la kelo kaj 
martirata per bolanta peĉo. Sed tio ne estis grava. Pli grava 
estis tio, pri kio la princo konvinkiĝis jam multfoje, ke Herhor ne volis militon, Mefres ankaŭ ne volis militon, kaj Pentuer estis la helpanto de unu, la favorato de la alia. 
Tia estis la batalo, kiu bolis en la animo de la princo: jen li 
pensis, ke li ĉion komprenas, jen ree ĉirkaŭis lin mallumo; jen 
li estis plena de espero, jen li dubis pri ĉio. De unu horo al 
alia, de unu tago al alia lia animo leviĝis kaj malleviĝis, kiel la 
akvoj de Nilo dum unu tuta jaro. 
Iom post iom Ramzes retrovis la egalpezon, kaj kiam venis la tempo forlasi la templon, liaj opinioj estis jam klare 
formulitaj. 
Antaŭ ĉio li bone komprenis, kion bezonas Egipto: pli multe da tero kaj pli multe da homoj. 
Due li kredis, ke la plej bona rimedo akiri homojn estas 
milito kontraŭ Azio. Tamen Pentuer penis pruvi al li, ke la 
milito povis nur pligrandigi la malfeliĉojn de la ŝtato. Aperas 
nova demando: ĉu Pentuer diris veron aŭ mensogis? 
Se li diris la veron, li dronigis Ramzeson en malesperon, 
ĉar la princo ne vidis, ekster la milito, alian rimedon por relevi la ŝtaton. Sen milito Egipto ĉiujare perdos iom da loĝantaro kaj pligrandiĝos la ŝuldoj de la faraono, ĝis ĉio ĉi finiĝos 
per terura katastrofo, eble jam dum la sekvonta regado.Kaj se Pentuer mensogis? Kial li farus tion? Kompreneble 
instigita de Herhor, Mefres kaj de la tuta pastraro. Sed kial la 
pastroj ne volis militon? Kiaj estis iliaj motivoj? Ĉiu milito ja 
alportis plej grandajn profitojn al ili kaj al la faraono. 
Cetere ĉu la pastroj povis trompi lin en tiel grava afero? 
Estas vere, ke ili faris tion ofte, sed en malgravaj aferoj, sed 
ne en la aferoj pri la estonteco kaj sorto de la ŝtato. Oni ne 
povas ankaŭ diri, ke ili ĉiam trompis. Ili ja estas la servistoj de 
la dioj kaj la gardistoj de la grandaj misteroj. En iliaj temploj 
loĝas spiritoj, Ramzes mem konvinkiĝis pri tio en la unua 
nokto de sia loĝado ĉe la templo. 
Kaj se la dioj ne permesas al la profanoj proksimiĝi al siaj 
altaroj, se ili tiel vigle gardas la templojn, kial ili ne gardus 
Egipton, kiu estas ilia plej granda templo? 
Kiam post kelke da tagoj, post solena diservo, benata de la 
pastroj, Ramzes forlasis la templon de Hator, du demandoj 
okupis liajn pensojn: 
Ĉu milito kontraŭ Azio povus malutili Egipton? 
Ĉu la pastroj povus en ĉi tiu demando trompi lin, la kronprincon?IV 
Akompanata de kelke da oficiroj la princo rajdis sur ĉeva 
lo al Pi-Bast, la fama ĉefurbo de la nomeso Habu. 
Pasis la monato Paoni, komenciĝis Epifi (aprilo, majo). La 
suno estis en sia zenito, antaŭdirante la sezonon de la varmegoj, plej malagrablan en Egipto. Jam kelke da fojoj leviĝis la 
terura vento de la dezerto; la homoj kaj bestoj sveniĝadis de 
la varmego, sur la kampojn kaj arbojn komencis fali griza polvo, sub kiu mortas la kreskaĵoj. 
La rozoj jam estis kolektitaj kaj oni faris el ili esencon; la 
grenoj estis rikoltitaj kaj la trifolio jam duafoje. La gruoj kaj 
la siteloj laboris kun duobla fervoro, disverŝante malpuran 
akvan sur la tero, por prepari ĝin al nova semo. Oni komencis ŝirkolekti la figojn kaj vinberojn. 
La akvo de Nilo malleviĝis, la kanaloj estis malprofundaj 
kaj malbonodoraj. Super la tuta lando pendis delikata polvo 
en la radioj de la bruliganta suno. 
Malgraŭ tio la princo rajdis kontenta. La penta vivo de la 
templo tedis lin; li eksopiris al festenoj, virinoj kaj bruo. 
La ĉirkaŭaĵo, kvankam ebena kaj unuforme distranĉita de 
la kanala reto, estis interesa. En la nomeso Habu vivis alia 
loĝantaro: ne enlandaj Egiptanoj, sed posteuloj de la batale-maj Hiksosoj, kiuj iam invadis Egipton kaj regis ĝin dum kelke da jarcentoj. 
La veraj Egiptanoj malestimis ĉi tiun restaĵon de la forpelitaj venkintoj, sed Ramzes rigardis ilin kun plezuro. Ili estis 
viroj altaj, kun fiera mieno kaj vira energio en la vizaĝo. Antaŭ la princo kaj la oficiroj ili ne faladis sur la vizaĝon kiel 
Egiptanoj, rigardis la altrangulojn sen malbonvolo, sed ankaŭ 
sen timo. Ili ne havis ankaŭ dorsojn, kovritajn de cikatroj de 
la bastonoj; la skribistoj respektis ilin, sciante, ke batata Hiksos redonas la batojn kaj iafoje mortigas la persekutanton. Fine Hiksosoj posedis la favoron de la faraono, ĉar ĉi tiu popolo 
liveris la plej bonajn militistojn. 
Ju pli proksimiĝis la kronprinco al Pi-Bast, kies templojn 
kaj palacojn oni vidis tra la polva nebulo kvazaŭ tra vualoj, 
des pli vivplena fariĝis la ĉirkaŭaĵo. Per la vasta vojo kaj per 
la najbaraj kanaloj oni transportis: brutojn, tritikon, fruktojn, 
vinon, florojn, panojn kaj multajn aliajn objektojn de la ĉiutaga uzado. La fluo de la homoj kaj komercaĵoj, rapidantaj al 
la urbo, brua kaj densa, kvazaŭ ĉe Memfiso en la festaj tagoj, 
ĉi tie estis ordinara afero. Ĉirkaŭ Pi-Bast dum la tuta jaro regis 
tumulto de foiro, kiu silentiĝis nur nokte. 
La kaŭzo de tio estis simpla: la urbo havis la feliĉon posedi antikvan kaj faman templon de Astarte, respektata de la 
tuta okcidenta Azio kaj altiranta amason da pilgrimoj. Sen 
troigo oni povas diri, ke apud Pi-Bast ĉiutage metis siajn tendojn tridek mil eksterlanduloj: Sasĥu aŭ Araboj, Fenicianoj, 
Hebreoj, Filistinoj, Ĥetoj, Asirianoj kaj aliaj. La egipta registaro amike rilatis al la pilgrimoj, kiuj alportis la ĝi grandajn 
enspezojn; la pastroj toleris ilin, kaj la loĝantaro de la najbaraj 
nomesoj volonte komercis kun ili.Unu horon da vojo de la urbo oni povis vidi la terdometojn 
kaj la tendojn de la pilgrimoj, konstruitajn sur la nuda tero. 
Unuj sub la libera ĉielo preparis nutraĵon, aliaj aĉetis la senĉese alfluantajn komercaĵojn, aliaj iris procesie al la templo. Tie 
ĉi kaj tie kolektiĝis grandaj amasoj antaŭ la lokoj de ludoj, kie 
faris spektaklojn la dresistoj de bestoj, la sorĉistoj de serpentoj, atletoj, dancistinoj kaj ĵonglistoj. 
Super la homa amaso pendis polvo kaj tumulto: 
Ĉe la urba pordego salutis Ramzeson liaj korteganoj kaj la 
nomarĥo de Habu kun la oficistoj. La saluto estis bonkora, 
sed malvarma. La mirigita vic-reĝo murmuretis al Tutmozis: 
-Kion signifas, ke vi rigardas min, kvazaŭ mi venus disdoni punojn? 
-Ĉar via ekscelenco - respondis la favorato - havas viza- 
ĝon de homo, kiu gastis ĉe la dioj. 
Li diris la veron. Ĉu de la asketa vivo, ĉu de la kunestado 
kun la saĝaj pastroj, ĉu eble de la longaj meditoj, la princo 
ŝanĝiĝis. Li malgrasiĝis, lia vizaĝo bruniĝis, en lia fizionomio 
oni legis grandan seriozecon. Dum kelke da semajnoj li plimaljuniĝis je kelke da jaroj. 
En unu el la ĉefaj stratoj de la urbo tiel granda amaso da 
homoj puŝis unuj la aliajn, ke la policistoj estis devigitaj dispuŝi ilin por liberigi la vojon al la kronprinco kaj lia sekvantaro. La popolo ne salutis la princon, sed amasiĝis ĉirkaŭ malgranda palaco, kvazaŭ atendante iun. 
-Kio estas tio? - demandis Ramzes la nomarĥon, ĉar 
malagrable tuŝis lin la indiferenteco de la amaso. 
-Tie ĉi loĝas Hiram - respondis la nomarĥo - tira princo, homo tre bonfara. Ĉiutage li disdonas almozon, kolektiĝas 
do la mizeruloj.La princo sin turnis sur la ĉevalo, rigardis kaj diris: 
-Mi vidas tie reĝajn laboristojn. Do ankaŭ ili venas por la 
almozo de la fenicia riĉulo? 
La nomarĥo silentis. Feliĉe ili proksimiĝis al la registara 
palaco kaj Ramzes forgesis pri Hiram. 
Kelke da tagoj daŭris la festenoj por la honoro de la vicreĝo; sed la princo ne estis ravita de ili. Mankis en ili la gajeco 
kaj okazis malagrablaĵoj. 
Foje, unu el la princaj amatinoj, dancante antaŭ li, ekploris. Ramzes prenis ŝin en la brakojn kaj demandis, kio estas 
al ŝi? 
En la komenco ŝi ŝanceliĝis respondi, sed kuraĝigita de la 
favoro de la princo, ŝi respondis, dronante en la larmoj: 
-Ni estas, monarĥo, viaj virinoj, ni estas filinoj de grandaj 
gentoj kaj oni devas nin respekti... 
-Vi diras veron - intermetis la princo. 
-Tamen via trezoristo limigas niajn elspezojn. Li eĉ dezirus senigi nin je servaj knabinoj, sen kiuj ni ja ne povas nin 
vesti, nek kombi. 
Ramzes alvokis la trezoriston kaj severe admonis lin, ke liaj 
virinoj havu ĉion, konforme al la deveno kaj situacio. 
La trezoristo falis antaŭ la princo sur la vizaĝon kaj promesis plenumi la ordonojn de la virinoj. Post kelke da tagoj eksplodis ribelo inter la palacaj sklavoj, kiuj plendis, ke oni ne 
donas plu al ili vinon. 
La kronprinco ordonis ree doni al ili vinon. Sed en la sekvinta tago dum la revuo de la armeo, venis al li deputatoj de 
la regimentoj kun humila plendo, ke oni malgrandigis iliajn 
porciojn de viando kaj pano.Ankaŭ ĉi tiun fojon la princo ordonis plenumi la postulojn 
de la petantoj. 
Post kelke da tagoj vekis lin granda bruo antaŭ la palaco. 
Ramzes demandis pri la kaŭzo. La deĵoranta oficiro klarigis, 
ke kolektiĝis la reĝaj laboristoj kaj postulas la nepagitan salajron. 
Oni alvokis la trezoriston; la princo kolere atakis lin. 
-Kion tio signifas?... - kriis li. - De mia alveno ne pasis 
eĉ unu tago, en kiu oni ne plendis pri ia maljustaĵo. Se ree 
okazos io simila, mi ordonos juĝan esploron kaj metos finon 
al via ŝtelado!... 
La tremanta trezoristo ree falis sur la vizaĝon kaj ĝemis: 
-Mortigu min, sinjoro!... Sed kion mi povas fari, se via 
trezorejo kaj provizejoj estas malplenaj?... 
Malgraŭ la kolero la princo komprenis, ke la trezoristo eble 
estas senkulpa. Li ordonis al li foriri kaj alvokis Tutmozison. 
-Aŭskultu - diris Ramzes al sia favorato - okazas ĉi tie 
aferoj, kiujn mi ne komprenas kaj al kiuj mi ne kutimis. Miaj 
virinoj, sklavoj, soldatoj kaj reĝaj laboristoj ne ricevas sian 
salajron aŭ oni limigas iliajn elspezojn. Kaj kiam mi demandis la trezoriston, kion tio signifas, li respondis, ke mi havas 
plu nenion en la trezorejo kaj provizejoj. 
-Li diris la veron. 
-Kiel?... - eksplodis la princo. - Por mia vojaĝo lia sankteco destinis ducent talentojn en komercaĵoj kaj oro. Ĉu ĉio 
jam estas malŝparita?... 
-Jes - respondis Tutmozis. 
-Kiamaniere?... Por kio?... - kriis la vic-reĝo. - Sur la 
tuta vojo ja akceptis nin la nomarĥoj?... 
-Sed ni pagis al ili por tio.-Ili do estas friponoj kaj ŝtelistoj, se ili ŝajne akceptas nin 
kiel gastojn kaj poste rabas!... 
-Ne koleru - diris Tutmozis - kaj mi klarigos al vi ĉion. 
-Sidiĝu. 
Tutmozis sidiĝis kaj diris: 
-Ĉu vi scias, ke de unu monato mi manĝas el via kuirejo, 
trinkas el viaj kruĉoj kaj portas viajn vestojn?... 
-Vi havas la rajton tion fari. 
-Sed mi neniam faris tion: mi vivis, vestis min kaj amuzis 
per mia propra mono, por ne esti ŝarĝo por via trezorejo. Estas vero, ke vi ofte pagis miajn ŝuldojn. Sed tio estis nur parto 
de miaj elspezoj. 
-Lasu la ŝuldojn. 
-En sama situacio - daŭrigis Tutmozis - estas dekkelko 
da noblaj junuloj de via kortego. Ili pagis mem siajn elspezojn 
por subteni la brilon de la estro; sed hodiaŭ, same kiel vi, ili 
vivas je via kosto, ĉar ili havas plu nenion por elspezi. 
-Iam mi rekompencos ilin. 
-Do - diris Tutmozis - ni prenas el via trezorejo, ĉar la 
mizero premegas nin; la samon faras la nomarĥoj. Se ili povus, ili donus al vi festenojn je sia propra kosto; sed ĉar ili ne 
havas rimedojn, ili akceptas rekompencon. 
Ĉu ankaŭ nun vi nomos ilin friponoj? 
La princo paŝis meditante. 
-Tro rapide mi kondamnis ilin - respondis li. - La kolero, kvazaŭ fumo, vualis miajn okulojn. Mi hontas pro tio, kion 
mi diris, tamen mi volas, ke oni ne estu maljustaj: nek al korteganoj, nek al soldatoj kaj laboristoj. 
Kaj ĉar miaj provizoj estas elĉerpitaj, mi devas prunti... 
Cent talentoj sufiĉos, kiel vi pensas?-Mi pensas, ke neniu pruntos al ni cent talentojn - murmuretis Tutmozis. 
La vic-reĝo fiere ekrigardis lin. 
-Tiel oni respondas al la filo de la faraono? - demandis 
li. 
-Vi forpelu min de vi, - diris Tutmozis per malĝoja voĉo 
- sed mi diris la veron. Hodiaŭ neniu pruntos al ni, ĉar kiu 
povus tion fari? 
-Por kio ekzistas Dagon?... - ekmiris la princo. - Ĉu li 
ne estas plu ĉe mia kortego, ĉu li mortis? 
-Dagon loĝas en Pi-Bast, sed tutajn tagojn, kun aliaj feniciaj komercistoj, li pasigas en la templo de Astarte, pentofarante kaj preĝante... 
-De kie venas tia pieco? Ĉu tial, ke mi estis en templo, mia 
bankiero ankaŭ trovas necesa konsiliĝi kun la dioj? 
Tutmozis sin turnadis sur la tabureto. 
-Fenicianoj - diris li - estas timigitaj, konsternitaj de la 
novaĵo... 
-Pri kio? 
-Iu disvastigas famon, ke kiam via ekscelenco suriros la 
tronon, Fenicianoj estos forpelitaj kaj iliaj riĉaĵoj estos konfiskitaj por la trezorejo... 
-Bone, ili do havas sufiĉe da tempo - ekridis la princo. 
Tutmozis ankoraŭ ŝanceliĝis. 
-Oni diras - parolis li per mallaŭta voĉo - ke la sano de 
lia sankteco (li vivu eterne!... ) estas forte skuita en la lasta 
tempo... 
-Tio estas malvera! - interrompis la maltrankviligita 
princo. - Mi ja scius pri tio... 
-Tamen la pastroj sekrete faras diservojn por la resaniĝode la faraono - murmuretis Tutmozis. - Mi scias pri tio tute 
certe... 
La princo haltis mirigita. 
-Kiel! - diris li - mia patro estas danĝere malsana, la 
pastroj preĝas pro li kaj nenion parolas al mi pri tio? 
-Oni diras, ke la malsano de lia sankteco povas daŭri ankoraŭ unu jaron... 
Ramzes svingis la manon. 
-Eh!... vi aŭskultas fabelojn kaj maltrankviligas min. Parolu al mi prefere pri Fenicianoj, tio estas pli interesa. 
-Mi aŭdis - daŭrigis Tutmozis - nur tion, kion la aliaj, 
ke via ekscelenco, konvinkita en la templo pri la malutila influo de Fenicianaj, promesis forpeli ilin. 
-En la templo?... - ripetis la kronprinco. - Kaj kiu povas scii, pri kio mi konvinkiĝis kaj kion mi decidis en la templo?... 
Tutmozis levis la ŝultrojn kaj silentis. 
-Perfido ankaŭ tie?... - murmuretis la princo. - En ĉiu 
okazo vi alvokos al mi Dagonon - diris li laŭte. - Mi devas 
ekkoni la fonton de tiuj ĉi mensogoj kaj, pro dioj, meti finon 
al ili!... 
-Vi bone faros, sinjoro, - respondis Tutmozis - ĉar la 
tuta Egipto estas maltrankvila. Jam hodiaŭ ekzistas plu neniu, 
de kiu oni povus prunti monon, kaj se tio daŭrus, la komerco ĉesus. Jam hodiaŭ nia aristokrataro falis en mizeron, el kiu 
oni ne vidas eliron; eĉ al via kortego mankas multo... Post 
unu monato la samo povas okazi en la palaco de lia sankteco... 
-Silentu - interrompis la princo - kaj tuj alvoku al mi 
Dagonon.Tutmozis elkuris, sed la bankiero venis nur vespere. Li havis sur si blankan tukon kun nigraj strioj. 
-Ĉu vi freneziĝis?... - ekkriis la kronprinco, rigardante 
lin. - Mi tuj forigos la sulkojn de via vizaĝo... Mi bezonas 
cent talentojn. Iru kaj ne reaperu, antaŭ ol vi ne aranĝos tion. 
Sed la bankiero kovris sian vizaĝon kaj ekploris. 
-Kion tio signifas? - demandis malpacience la princo. 
-Sinjoro, - respondis Dagon, ekgenuante - prenu mian 
havon, vendu min kaj mian familion... Prenu ĉion, eĉ nian 
vivon... Sed cent talentoj... Kie mi trovus hodiaŭ tian riĉa- 
ĵon?... Nek en Egipto, nek en Fenicio... - diris li, ploregante. 
-Ĉu Set ekposedis vin, Dagon! - ekridis la kronprinco. - 
Ĉu ankaŭ vi kredas, ke mi intencas forpeli vin?... 
La bankiero duan fojon falis al liaj piedoj. 
-Mi scias nenion... mi estas ordinara komercisto kaj via 
sklavo... Tiom da tagoj, kiom estas inter la nova kaj la plena 
luno sufiĉus por fari min polvo kaj mian riĉaĵon kraĉaĵo... 
-Sed klarigu al mi, kion tio signifas? - demandis malpacience la princo. 
-Mi ne scias, kiel tion diri; eĉ se mi scius, mi havas grandan sigelon sur la lipoj... Hodiaŭ mi nur preĝas kaj ploras... 
"Ĉu ankaŭ Fenicianoj preĝas?" - pensis la princo. 
-Ne povante fari al vi ian servon, mia sinjoro - daŭrigis 
Dagon - mi almenaŭ donos al vi bonan konsilon... Estas tie 
ĉi en Pi-Bast fama siria princo, Hiram, homo maljuna, saĝa 
kaj terure riĉa... Alvoku lin, erpatre, kaj postulu cent talentojn, eble li povos kontentigi vian ekscelencon... 
Ĉar Ramzes povis eltiri neniujn klarigojn de la bankiero, li 
liberigis lin kaj promesis alvoki Hiramon.V 
En la sekvinta mateno Tutmozis kun granda sekvantaro de 
la oficiroj kaj korteganoj vizitis la tiran princon kaj invitis lin al la vic-reĝo. 
Tagmeze antaŭ la palaco aperis Hiram, en simpla portilo, 
portata de ok malriĉaj Egiptanoj, al kiuj li donadis almozon. 
Ĉirkaŭis lin eminentaj feniciaj komercistoj kaj la sama popolamaso, kiu ĉiutage staris antaŭ lia domo. 
Ramzes kun miro salutis la maljunulon, de kies okuloj brilis la saĝo kaj de la tuta figuro seriozeco. Hiram portis blankan mantelon, sur la kapo oran ringon. Li salutis la princon 
kun memestimo kaj, levinte la manojn super lia kapo, diris 
mallongan benon. La ĉeestantoj estis profunde kortuŝitaj. 
Kiam la vic-reĝo montris al li apogseĝon kaj ordonis al la 
korteganoj foriri, Hiram ekparolis: 
-Hieraŭ, la servisto de via ekscelenco, Dagon, diris al mi, 
ke vi bezonas cent talentojn. Tuj mi sendis miajn kurieristojn 
en la urbojn Sabne-Ĥetam, Sethroe, Pi-uto kaj aliajn, kie haltas la feniciaj ŝipoj, ke ili elŝipigu ĉiujn komercaĵojn. Kaj mipensas, ke post kelke da tagoj via ekscelenco ricevos tiun ĉi 
malgrandan sumon. 
-Malgrandan! - interrompis la princo kun rido. - Vi estas feliĉa, via nobleco, se vi nomas cent talentojn malgranda 
sumo! 
Hiram balancis la kapon. 
-La avo de via ekscelenco - diris li post pripenso - la 
eterne vivanta Ramesses-sa-Ptah honoris min per sia amikeco; mi konas ankaŭ lian sanktecon vian patron (li vivu eterne!) kaj mi eĉ provos prezenti al li mian respekton, se oni allasos min... 
-Kiel tia dubo?... - interrompis la princo. 
-Ekzistas tiaj - respondis la gasto - kiuj unujn allasas, 
aliajn ne allasas al la persono de la faraono, sed tio estas indiferenta... Via ekscelenco ne estas kulpa, mi do kuraĝos fari 
al vi unu demandon kiel malnova amiko de via avo kaj patro. 
-Mi aŭskultas vin. 
-Kion tio signifas - diris malrapide Hiram - kion tio signifas, ke la kronprinco kaj vic-reĝo devas prunti cent talentojn, kiam al lia ŝtato oni ŝuldas pli ol cent mil talentojn?... 
-Kiu? 
-Kiel, kiu? La aziaj popoloj, kiel tributon... Fenicio ŝuldas 
al vi kvin mil, kaj mi certigas, ke ĝi redonos ilin, se ne okazos 
io neatendita. Sed, krom tio, Izraelo ŝuldas tri mil, Filistinoj 
kaj Moabitoj po du mil, Ĥetoj tridek mil... Fine, mi ne memoras la detalojn, sed mi scias, ke la tuto egalas cent tri, aŭ 
cent kvin mil talentojn. 
Ramzes mordis la lipojn; sur lia vivplena vizaĝo oni vidis 
senfortan koleron. Li mallevis la okulojn kaj silentis. 
-Tio do estas vera!... - eksopiris subite Hiram, fikse ri-gardante la vic-reĝon. - Tio do estas vera?... Malfeliĉa Fenicio, sed ankaŭ Egipto... 
-Kion vi diras, via nobleco? - demandis la princo, sulkigante la brovojn. - Mi ne komprenas viajn plendojn... 
-Vi scias, princo, pri kio mi parolas, se vi ne respondas 
mian demandon - respondis Hiram kaj leviĝis kvazaŭ por 
foriri. - Malgraŭ tio mi ne reprenas la promeson... Vi havos, 
princo, cent talentojn. 
Li salutis tre humile, sed la vic-reĝo devigis lin reokupi la 
seĝon. 
-Via nobleco ion kaŝas de mi - diris li per voĉo, en kiu 
oni sentis ofendiĝon. - Mi volas, ke vi klarigu al mi, kia malfeliĉo minacas al Fenicio, aŭ al Egipto?... 
-Ĉu vi ne scias pri tio, via ekscelenco? - demandis Hiram 
kun ŝanceliĝo. 
-Mi scias nenion. Pli ol unu monaton mi pasigis en la 
templo. 
-Ĝuste tie oni povis ekscii pri ĉio... 
-Via nobleco diros al mi! - ekkriis la vic-reĝo, batante la 
tablon per la pugno. - Mi ne amas, kiam oni sin amuzas je 
mia kosto... 
-Mi diros, se via ekscelenco donos al mi grandan promeson, ke vi tion perfidos al neniu. Kvankam... mi ne povas kredi, ke al vi, la kronprinco, oni ne sciigis... 
-Vi ne fidas al mi ? - demandis la princo kun miro. 
-En ĉi tiu afero mi postulus promeson de la faraono mem 
- respondis firme Hiram. 
-Mi do ĵuras je mia glavo kaj je la standardoj de nia armeo, ke mi parolos al neniu pri tio, kion vi komunikos al mi 
...-Tio sufiĉas - diris Hiram. 
-Mi aŭskultas. 
-Ĉu vi scias, princo, kio nun okazas en Fenicio? 
-Eĉ pri tio mi ne scias! - interrompis kolere la vic-reĝo, 
-Niaj ŝipoj - murmuretis Hiram - el ĉiuj partoj de la 
mondo rapidas al la patrujo, por transporti, post unua signalo, la loĝantaron kaj la riĉaĵojn ien... trans la maron... okcidenten... 
-Kial? 
-Ĉar Asirio devas preni nin sub sian regadon. 
La princo eksplodis de rido. 
-Vi freneziĝis, respektinda homo!... - ekkriis li. - Asirio 
prenos Fenicion! Kaj kion diros ni? ni - Egipto? 
-Egipto jam konsentis. 
La sango alfluis al la vizaĝo de la kronprinco. 
-La varmego malklarigas viajn pensojn, maljunulo - diris li al Hiram per trankvila voĉo. - Vi eĉ forgesas, ke tia afero 
ne povas fariĝi sen la permeso de la faraono kaj... sen la mia! 
-Ankaŭ tio venos. Dume la traktaton faris la pastroj. 
-Kun kiu ?... Kiuj pastroj?... 
-Kun la ĉefpastro ĥaldea, Beroes, rajtigita de la reĝo Assar - respondis Hiram. - Kaj kiu de via flanko?... Mi ne povas diri tute certe, sed ŝajnas al mi, ke liaj ekscelencoj Herhor 
kaj Mefres kaj la sankta profeto Pentuer. 
La princo paliĝis. 
-Atentu, Feniciano, - diris li - ke vi kulpigas pri perfido 
la plej altajn estrojn de la ŝtato. 
-Vi eraras, princo, tio tute ne estas perfido: la plej alta 
ĉefpastro de Egipto kaj la ministro de lia sankteco havas larajton trakti kun la najbaraj monarĥoj. Cetere, de kie vi scias, ke ĉio ĉi ne estas farata laŭ la volo de la faraono? 
Ramzes devis konfesi, en la animo, ke tia traktato ne estus 
ŝtata perfido, sed nur pruvo, ke oni malŝatis lin, la kronprincon. Jen kiel agas kun li la pastroj, kun li, kiu eble post unu 
jaro estos faraono?... Jen kial Pentuer mallaŭdis la militojn, 
kaj Mefres subtenis lin!... 
-Kiam tio okazis? Kie?... - demandis la princo. 
-Ŝajnas, ke oni faris la traktaton nokte, en la templo de Set 
en Memfiso - respondis Hiram. - Kaj kiam?... Mi ne scias 
bone, sed ŝajnas, ke en la tago, kiam via ekscelenco forlasis 
Memfison. 
"Kanajloj! - pensis la vic-reĝo. - Jen kiel ili respektas 
mian rangon! Ili do trompis min ankaŭ per la priskribo de la 
stato de la regno?... Iu bona dio vekis miajn dubojn en la 
templo de Hator..." 
Post momento de interna batalo li diris laŭte: 
-Tio estas ne ebla!... Kaj mi ne kredos al viaj vortoj, ĝis vi 
ne donos pruvon. 
-La pruvo estos - respondis Hiram. - En unu el la plej 
proksimaj tagoj venos Pi-Bast' on granda asiria sinjoro, Sargon, amiko de la reĝo Assar. Li veturas sub preteksto de pilgrimado al la templo de Astoret, li oferos donacojn al vi, princo, kaj al lia sankteco, kaj poste vi faros la traktaton... En la 
realeco vi nur sigelos tion, kion decidis la pastroj por la ruino de Fenicio kaj eble eĉ por via propra malfeliĉo... 
-Neniam! - diris la princo. - Kian kompenson Asirio 
devus doni al Egipto!... 
-Jen estas parolo inda de la reĝo: kian kompenson ricevus 
Egipto? Ĉar por la ŝtato ĉiu traktato estas bona, se ĝi nur ionprofitas per ĝi... Kaj ĝuste tio mirigas min - daŭrigis Hiram 
- ke Egipto faros malbonan negocon: Asirio prenas, krom 
Fenicio, preskaŭ la tutan Azion, kaj al vi, kvazaŭ favore, lasas: 
Izraelidojn, Filistinojn kaj la duoninsulon Sinai... Kompreneble, en tia okazo la tributoj, ŝuldataj al Egipto, estos perditaj 
kaj la faraono neniam ricevos la cent kvin mil talentojn. 
La vic-reĝo skuis la kapon. 
-Vi ne konas - diris li - la egiptajn pastrojn: neniu el ili 
akceptus tian traktaton. 
-Kial? La fenicia proverbo diras: pli bona estas hordeo en 
la grenejo, ol oro en la dezerto. Estus do eble, ke Egipto sentante sin malforta, preferus senpage Palestinon kaj Sinai, ol 
militon kontraŭ Asirio. Sed jen kio surprizas min... Ne Egipto, sed Asirio estas hodiaŭ facile venkebla: ĝi havas malpacon 
nord-oriente, posedas malgrandan kaj malbonan armeon. Se 
Egipto atakus ĝin, ĝi prenus la sennombrajn trezorojn de Ninivo kaj Babelo kaj por ĉiam plantus sian regadon en Azio. 
-Vi do vidas, ke tia traktato ne povas ekzisti - interrompis Ramzes. 
-Nur en unu okazo mi komprenus tion, se la pastroj... 
dezirus nuligi la reĝan povon en Egipto... Cetere, ili celas al 
tio de la tempoj de via avo, princo... 
-Ree vi parolas sensencaĵojn - intermetis la princo, sed 
en la koro li eksentis maltrankvilon. 
-Eble mi eraras - respondis Hiram, atente rigardante liajn okulojn. - Sed aŭskultu, via ekscelenco... 
Li alŝovis sian seĝon al la princo kaj parolis per mallaŭta 
voĉo: 
-Se la faraono proklamus militon kontraŭ Asirio kaj gajnus ĝin, li havus: grandan armeon adorantan lian personon,cent mil talentojn da antaŭaj tributoj, ĉirkaŭ ducent mil talentojn de Ninivo kaj Babelo, fine ĉirkaŭ cent mil talentojn de 
la venkitaj landoj. Tia riĉaĵo permesus al li repagi la bienojn, 
kiujn li donis al la pastroj kiel pruntgarantion; kaj por ĉiam 
meti finon al ilia sinmiksado en la regnan povon. 
La okuloj de Ramzes brilis. Hiram daŭrigis: 
-Hodiaŭ, kontraŭe, la armeo dependas de Herhor, sekve 
de la pastroj, kaj, esceptinte la eksterlandajn regimentojn, la 
faraono ne povas kalkuli je ĝi. Krom tio, la trezorejo de la 
faraono estas malplena kaj pli granda parto de liaj bienoj 
apartenas al la temploj. La reĝo, eĉ nur por la kortegaj elspezoj, devas ĉiujare fari novajn ŝuldojn; kaj ĉar Fenicianoj ne 
estos plu ĉe vi, vi devos preni de la pastroj... Tiamaniere post 
dek jaroj lia sankteco (li vivu eterne!) perdos la reston de siaj 
bienoj, kaj poste?... 
Sur la frunto de Ramzes aperis ŝvitaj gutoj. 
-Vi do vidas, nobla sinjoro, - diris Hiram - ke nur en 
unu okazo la pastroj povus, eĉ devus akcepti plej malhonoran traktaton kun Asirio: se ili celus mallevi kaj nuligi la povon de la faraono... Tamen, povas ekzisti ankaŭ alia kaŭzo: 
se Egipto estus tiel malforta, ke ĝi bezonus pacon je ĉiu prezo... 
La princo salte leviĝis. 
-Silentu! - ekkriis li. - Mi preferus la perfidon de plej 
fidelaj servistoj, ol tian malfortecon de la lando! Egipto devus 
cedi al Asirio Azion... Sed post unu jaro ĝi mem falus sub 
ĝian juĝon; ĉar subskribante sian honton, ĝi konfesus sian 
senfortecon... 
Li paŝis bolante, kaj Hiram rigardis lin kun kompato, aŭ 
simpatio...Subite Ramzes haltis antaŭ la Feniciano kaj diris: 
-Tio estas malvero!... Iu lerta fripono trompis vin, Hiram, 
per ŝajna vero kaj vi kredas al li. Se ekzistus tia traktato, oni 
farus ĝin en plej granda sekreto. Kaj en tia okazo unu el la 
kvar pastroj, kiujn vi citis, estus perfidulo ne nur de la reĝo, 
sed eĉ de siaj kunuloj... 
-Povis ja esti iu kvina, kiu spionis ilin - intermetis Hiram. 
-Kaj li vendis la sekreton al vi?... 
-Ŝajnas al mi strange, ke vi, princo, ne ekkonis ankoraŭ la 
potencon de la oro. 
-Sed pripensu, via nobleco, ke niaj pastroj havas pli multe 
da oro ol vi, kvankam vi estas riĉulo super la riĉuloj!... 
-Mi tamen ne koleras, se venas al mi draĥmo. Kial ili forpuŝus talentojn?... 
-Ĉar ili estas servistoj de la dioj - diris la ekscitita princo - ĉar ili timus ilian punon... 
La Feniciano ekridis. 
-Mi vidis - diris li - multajn templojn en diversaj landoj, 
kaj en la temploj malgrandajn kaj grandajn statuojn. Sed diojn mi neniam renkontis... 
-Blasfemulo!... - ekkriis Ramzes. - Mi vidis dion, mi 
sentis sur mi lian manon kaj aŭdis lian voĉon... 
-Kie tio estis? 
-En la templo de Hator: en ĝia vestiblo kaj en mia ĉelo. 
-Tage?... - demandis Hiram. 
-Nokte... - respondis la princo kaj ekmeditis. 
-Nokte vi aŭdis la parolon de la dioj kaj sentis ilian manon - ripetis la Feniciano, skandante la vortojn. - Nokte oni 
povas vidi multajn aferojn. Kiel tio estis?-Mi estis kaptata en la templo je la kapo, brakoj kaj kruroj, kaj mi ĵuras... 
-Pst!... - interrompis Hiram kun rideto. - Oni ne devas 
ĵuri senbezone. 
Li obstine rigardis Ramzeson per siaj penetremaj kaj saĝaj 
okuloj, kaj vidante ke en la junulo naskiĝas duboj, li diris: 
-Mi diros ion al vi, sinjoro. Vi estas nesperta, ĉirkaŭita per 
reto de intrigoj, kaj mi estis amiko de via avo kaj patro. Mi 
faros al vi unu servon. Venu iam nokte en la templon de Astoret, sed... promesu konservi la sekreton... Venu sola, kaj vi 
konvinkiĝos, kiaj dioj alparolas kaj tuŝas nin en la temploj. 
-Mi venos - diris Ramzes post pripenso. 
-Antaŭsciigu min, princo, iun matenon, kaj mi diros al vi 
la vesperan signalvorton de la templo kaj oni enlasos vin. Sed 
ne perfidu min, nek vin - diris la Feniciano kun bonkora rideto. - La dioj iafoje pardonas la perfidon de siaj sekretoj, la 
homoj neniam... 
Li salutis la princon, kaj poste levinte supren la okulojn kaj 
manojn, komencis murmureti benon. 
-Hipokrito!... - ekkriis la princo. - Vi preĝas al la dioj, 
je kiuj vi ne kredas?... 
Hiram finis la benon kaj diris: 
-Jes, mi ne kredas je la dioj egiptaj, asiriaj, eĉ feniciaj, sed 
mi kredas je la Sola, kiu ne loĝas en temploj kaj kies nomo ne 
estas konata. 
-Niaj pastroj ankaŭ kredas la Solan - intermetis Ramzes. 
-Ankaŭ la ĥaldeaj, tamen unuj kaj la aliaj kunĵuris kontraŭ ni... Ne ekzistas vero en la mondo, mia princo!... 
Post la foriro de Hiram, la princo sin ŝlosis en la plej malproksima ĉambro sub preteksto legi sanktajn papirusojn.Preskaŭ fulme en lia fajra fantazio ordiĝis la novaĵoj kaj 
formiĝis plano. 
Antaŭ ĉio li komprenis, ke inter la pastroj kaj Fenicianoj 
brulas batalo pri la vivo kaj morto. Pro kio?... Kompreneble, 
pro la influo kaj trezoroj. Hiram diris veron, ke se Fenicianoj 
forlasus Egipton, ĉiuj bienoj de la faraono, eĉ de la nomarĥoj 
kaj aristokrataro transirus en la manojn de la pastroj. 
Ramzes neniam amis la pastrojn kaj de longe sciis kaj vidis, ke la pli granda parto de Egipto apartenas al la pastroj, ke 
iliaj urboj estas la plej riĉaj, kampoj plej bone kulturataj, lo- 
ĝantaro kontenta. Li komprenis ankaŭ, ke la duono de iliaj 
trezoroj savus la faraonon el la senĉesaj klopodoj kaj relevus 
lian povon. 
La princo tion sciis kaj ne malofte parolis maldolĉe pri tio. 
Sed kiam dank' al Herhor li estis nomita vic-reĝo kaj ricevis la 
korpuson de Memfiso, li paciĝis kun la pastroj kaj en la propra koro estingis la malnovan malkonfidon al ili. 
Hodiaŭ ĉio ĉi revekiĝis. 
Do la pastroj ne nur ne diris al li pri la traktato kun Asirio, 
sed eĉ ne antaŭsciigis pri la baldaŭa alveno de la ambasadoro, de iu Sargon?... 
Eble ĉi tiu afero estas plej alta mistero de la temploj kaj 
ŝtato. Sed kial ili kaŝis de li la sumon de la tributoj, ŝuldataj 
al Egipto de diversaj aziaj popoloj?... Cent mil talentoj, tio ja 
estas sumo, kiu tuj povus rebonigi la financan staton de la faraono!... Kial ili kaŝis tion, pri kio sciis tira princo, unu el la 
membroj de la konsilantaro de ĉi tiu urbo?... 
Kia honto por li - kronprinco kaj vic-reĝo, - ke nur fremduloj malfermas al li la okulojn! 
Sed estis ankoraŭ pli malbona afero: Pentuer kaj Mefresper ĉiuj rimedoj penis pruvi al li, ke Egipto devas eviti militon. 
Jam en la templo de Hator tia insistado ŝajnis al li suspektinda: la milito ja povis liveri al la ŝtato centojn da miloj da 
sklavoj kaj pligrandigi la bonstaton de la lando. Hodiaŭ ĝi 
ŝajnas tiom pli necesa, ke Egipto devas repreni ŝuldojn kaj 
akiri novajn tributojn. 
La princo apogis la kubutojn sur la tablo kaj kalkulis: 
"Oni ŝuldas al ni - pensis li - cent mil talentojn da tributoj... Hiram pensas, ke rabinte Babilonon kaj Ninivon, ni kolektus ducent mil, kune tricent mil per unu fojo. Per tia sumo 
oni povas pagi la kostojn de plej granda milito, kaj restos kiel 
profito kelkcento da miloj da sklavoj kaj cent mil talentoj da 
jara tributo de la venkitaj popoloj. Poste - finis la princo ni 
reguligus niajn kalkulojn kun la pastroj!... 
Ramzes brulis de febro. Tamen venis al li konsidero: 
"Kaj se Egipto ne povus venke batali kontraŭ Asirio?..." 
Sed ĉe tiu ĉi demando la sango ekbolis en li. Kiel, Egipto? 
... Egipto ne sukcesus piedpremi Asirion, se antaŭ la armeo 
stariĝus li, Ramzes, li, la posteulo de Ramzes Granda, kiu sola 
sin ĵetis sur la militajn ĉarojn de Ĥetoj kaj pecetigis ilin!... 
La princo povis kompreni ĉion, esceptinte tion, ke li povus 
esti venkita, ke li povus ne elŝiri la venkon de plej grandaj 
potenculoj. Li sentis en si senliman kuraĝon kaj ekmirus, se 
iu ajn malamiko ne forkurus, vidante liajn galopantajn ĉevalojn. Sur la ĉaro de la faraono staras la dioj mem por ŝirmi lin 
per ŝildo kaj trapiki la malamikojn per ĉielaj sagoj! 
"Sed... kion tiu ĉi Hiram parolis pri la dioj?... - pensis la 
princo. - Kaj kion li volas montri al mi en la templo de Astoret?... Ni vidos."VI 
Hiram plenumis la promeson. Ĉiutage en la princan palacon en Pi-Bast venis amasoj da sklavoj kaj longaj vicoj da azenoj, portantaj: tritikon, hordeon, sekigitan viandon, 
teksaĵojn kaj vinon. Oron kaj multekostajn ŝtonojn alportis 
feniciaj komercistoj sub kontrolo de la oficistoj de Hiram. 
Tiamaniere en la daŭro de kvin tagoj la princo ricevis la 
promesitajn cent talentojn. Hiram postulis malgrandan procenton: unu talenton por kvar jare kaj ne postulis garantion, 
sufiĉis al li princa kvitanco, konfirmita de la tribunalo. 
La bezonoj de la kortego estis malavare provizitaj. Tri amatinoj de la princo ricevis novajn vestojn, multe da parfumoj 
kaj po kelke da sklavinoj de diversa koloro. La servistoj havis 
multon da manĝaĵo kaj vino, la reĝaj laboristoj ricevis la salajron, la soldatoj - aldonajn porciojn. 
La kortego estis ravita, tiom pli, ke Tutmozis kaj aliaj no-belaj junuloj, laŭ ordono de Hiram, ricevis sufiĉe grandajn 
pruntojn, kaj la nomarĥo de la provinco Habu kaj liaj oficistoj 
ricevis multekostajn donacojn. 
Festeno sekvis festenon, amuzaĵo amuzaĵon, malgraŭ la 
senhalte kreskanta varmego. La vic-reĝo, vidante la ĝeneralan 
ĝojon, mem estis kontenta. Ĉagrenis lin nur unu cirkonstanco: la konduto de Mefres kaj de aliaj pastroj. La princo pensis, ke ĉi tiuj altranguloj riproĉos lin, ke li prenis tiel grandan 
prunton de Hiram, malgraŭ la admonoj ricevitaj en la templo. 
Dume la sanktaj pastroj silentis kaj eĉ ne montris sin ĉe ia 
kortego. 
-Kion tio signifas - diris li foje al Tutmozis - ke la pastroj ne riproĉas nin? Tian lukson, kiel nun, ni neniam permesis al ni. La muziko sonas de la mateno ĝis la nokto, kaj ni 
trinkas de la leviĝo de la suno kaj ekdormas kun virinoj en la 
brakoj aŭ kun kruĉo sub la kapo... 
-Kial ili devus fari al ni riproĉojn? - respondis Tutmozis 
indigninte. - Ĉu ni ne vivas en la urbo de Astarte, por kiu la 
plej agrabla kulto estas la plezuro, la plej dezirinda ofero - 
la amo? Cetere, la pastroj komprenas, ke post tiel longaj fastoj kaj preĝoj vi bezonas ripozon. 
-Ĉu ili diris ion al vi? - demandis kun maltrankvilo la 
princo. 
-Pli ol unu fojon. Hieraŭ, ekzemple, la sankta Mefres diris al mi ridante, ke tiel junan viron, kiel vi, pli allogas la plezuroj, ol la diservo aŭ la klopodoj de la regado. 
Ramzes ekmeditis: Do la pastroj opinias lin senkonsidera 
malgraŭ tio, ke dank' al Sara li hodiaŭ, morgaŭ fariĝos patro? 
... Sed tiom pli bone, ili havos surprizon, kiam li ekparolos al 
ili per sia propra lingvo...Verdire, la princo mem iom riproĉis sin: de la tago, kiam li 
forlasis la templon de Hator, li eĉ unu tagon ne okupiĝis per 
la aferoj de la nomeso Habu. La pastroj povas supozi, ke li 
estas tute kontenta de la klarigoj de Pentuer, aŭ ke la ŝtataj 
aferoj jam tedis lin. 
-Tiom pli bone!... - murmuretis li. - Tiom pli bone!... 
En lia juna animo, sub influo de la konstantaj intrigoj aŭ 
suspektoj pri intrigoj, komencis naskiĝi instinkto de la hipokriteco. Ramzes sentis, ke la pastroj tute ne suspektas, pri kio 
li parolis kun Hiram kaj kiajn planojn li ŝpinis en sia kapo. Por 
tiuj ĉi blindigitaj homoj sufiĉis, ke li amuziĝas, kaj ili konkludis, ke la regado restos en iliaj manoj. 
-La dioj tiel malklarigis ilian prudenton - diris al si Ramzes - ke ili eĉ ne demandas: kial Hiram donis al mi tiel grandan prunton?... Eble la ruza Feniciano sukcesis dormigi iliajn suspektemajn korojn?... Tiom pli bone!... Tiom pli bone! 
... 
Estis por li stranga plezuro, kiam li pensis, ke la pastroj 
estis trompitaj pri lia konto. Li decidis ankaŭ en la estonta 
tempo lasi ilin en la eraro, li do amuziĝis kiel freneza. 
Efektive la pastroj, precipe Mefres kaj Mentezufis, estis 
trompitaj pri Ramzes kaj Hiram. La ruza Feniciano ŝajnigis 
antaŭ ili homon tre fieran pro la rilatoj kun la kronprinco, kaj 
la vic-reĝo kun ne malpli granda sukceso ludis la rolon de 
diboĉanta junulo. 
Mefres eĉ pensis, ke la princo serioze pensas forpeli Fenicianojn el Egipto, kaj dume li kaj liaj korteganoj faras ŝuldojn, 
kiujn ili neniam pagos. 
En tiu tempo en la templo de Astarte, en ĝiaj multenombraj ĝardenoj kaj kortoj svarmis amaso da piuloj. Ĉiutage, sene ĉiuhore, el la mezo de Azio, malgraŭ la terura varmego, 
venis al la granda diino iu pilgrimaro. 
Tio estis strangaj pilgrimoj. Lacaj, kovritaj de polvo, ili iris 
kun muziko, dancante kaj kantante iafoje tre malĉastajn kantojn. La tagoj pasadis por ili en senhontaj diboĉoj por la honoro de la diino Astarte. Ĉiun tian anaron oni povis ne sole 
ekvidi, sed eĉ senti de malproksime: ĉar ili portis grandegajn 
bukedojn de freŝaj floroj en la manoj kaj en sakoj katojn, 
mortintajn dum la tuta jaro. 
La katojn la piuloj donis al la paraŝitoj por balzamado aŭ 
pajloŝtopado, kaj poste ili reportis ilin hejmen, kiel respektatajn sanktajn restaĵojn. 
En la komenco de la monato Misori (majo, junio) la princo sciigis al Hiram, ke en la vespero de la sama tago li povas 
veni en la fenician templon de Astoret. Kiam post la subiro de 
la suno fariĝis mallume en la stratoj, la vic-reĝo alliginte mallongan glavon al la flanko, surmetis mantelon kun kapuĉo kaj 
ne rimarkita de iu servisto elglitis por iri en la domon de Hiram. 
La maljuna riĉulo atendis lin. 
-Do - diris li kun rideto - via ekscelenco ne timas eniri 
en fenician templon, kie sur la altaro sidas la krueleco, servata 
de la ruzo? 
-Timi?... - demandis Ramzes, rigardante lin preskaŭ kun 
malestimo. - Astoret ne estas Baal, nek mi infano, kiun oni 
povas ĵeti en la brulantan ventron de via dio. 
-Kaj vi, princo, kredas tion? 
Ramzes levis la ŝultrojn. 
-Respektinda kaj konfidinda atestanto - respondis li - 
rakontis al mi pri viaj oferoj el infanoj. Foje ventego rompisal vi dekkelkon da ŝipoj. Tuj la tiraj pastroj anoncis diservon, 
al kiu iris granda popolamaso... 
La princo parolis kun videbla indigno. 
-Antaŭ la templo de Baal, sur altaĵo, sidis grandega bronza statuo kun bova kapo. Ĝia ventro estis hejtita ĝis ruĝe. Tiam, laŭ ordono de viaj pastroj, la malsaĝaj feniciaj patrinoj 
komencis meti plej belajn infanojn ĉe la piedoj de la kruela 
dio... 
-Nur knabojn - intermetis Hiram 
-Jes, nur knabojn - ripetis la princo. - La pastroj superverŝis ĉiun infanon per parfumoj, kaj tiam la statuo kaptis ilin 
per siaj bronzaj manoj, malfermis la buŝegon kaj englutis la 
infanon, malespere kriantan... Ĉiufoje el la buŝo de la dio 
eliĝis flamoj... 
Hiram mallaŭte ridis. 
-Kaj via ekscelenco kredas tion? 
-Tion rakontis al mi homo, mi ripetas, kiu neniam mensogas. 
-Li diris, kion li efektive vidis - respondis Hiram. - Sed 
ĉu ne mirigis lin, ke neniu patrino, kies infanojn oni bruligis, 
ploris? 
-Vere li miris pro la indiferenteco de la virinoj, ĉiam pretaj verŝi larmojn eĉ super mortinta kokino. Tio pruvas grandan kruelecon de via popolo. 
La maljuna Feniciano balancis la kapon. 
-Kiam tio okazis? - demandis li. 
-Antaŭ kelke da jaroj. 
-Bone - malrapide parolis Hiram - se via ekscelenco 
volos iam viziti Tiron, mi havos la honoron montri al vi tian 
solenon...-Mi ne deziras ĝin vidi!... 
-Poste ni iros en alian korton de la templo, kie vi vidos tre 
belan lernejon, kaj en ĝi - sanajn kaj gajajn la samajn knabojn, kiujn oni bruligis antaŭ kelke da jaroj... 
-Kiel?... - ekkriis Ramzes - ili do ne pereis?... 
-Ili vivas kaj kreskas por fariĝi bravaj maristoj. Kiam via 
ekscelenco fariĝos sankteco (vi vivu eterne!) eble pli ol unu el 
ili direktos viajn ŝipojn. 
-Vi do trompas vian popolon? - ridis la princo. 
-Ni trompas neniun - respondis serioze la Feniciano. - 
Ĉiu trompas sin mem, se li ne petas klarigojn pri la soleno, 
kiun li ne komprenas. 
-Mi volus scii... - diris Ramzes. 
-Efektive - daŭrigis Hiram - ekzistas ĉe ni moro, ke la 
malriĉaj patrinoj, por certigi feliĉan sorton al siaj filoj, oferas 
ilin al la ŝtato. La infanoj estas kaptataj de la statuo de Baal, 
en kiu estas brulanta forno. Ĉi tiu ceremonio ne signifas, ke 
la infanoj vere estas bruligataj, sed ke ili fariĝis propraĵo de 
la templo kaj pereis por la patrinoj, kvazaŭ falinte en fajron. 
En la realeco ili ne iras en fornon, sed al nutristinoj kaj 
vartistinoj, kiuj edukas ilin dum kelke da jaroj. Kiam ili pligrandiĝas, prenas ilin kaj instruas la pastra lernejo de Baal. La 
plej kapablaj fariĝas pastroj aŭ oficistoj; la malpli inteligentaj - maristoj kaj ofte akiras grandajn riĉaĵojn. 
Nun vi, princo, ne miros plu, ke niaj patrinoj ne ploras siajn infanojn. Mi diros pli: nun vi komprenos, kial en niaj leĝoj 
ne ekzistas punoj por la gepatroj, kiuj mortigas siajn idojn, 
kiel en Egipto... 
-Ĉie oni trovas krimulojn - intermetis la vic-reĝo. 
-Sed ĉe ni ne ekzistas idomortigantoj - daŭrigis Hiram.- Ĉar ĉe ni pri la infanoj, kiujn ne povas nutri iliaj patrinoj, 
zorgas la ŝtato kaj la temploj. 
La princo ekmeditis.. Subite li ĉirkaŭprenis Hiramon kaj 
ekkriis kortuŝita: 
-Vi estas multe pli bonaj ol tiuj, kiuj rakontas pri vi tiel 
terurajn historiojn... Mi tre ĝojas pro tio... 
-Ankaŭ en ni estas ne malmulte da malbono - respondis 
Hiram - sed ni ĉiuj estos viaj fidelaj servistoj, sinjoro, kiam 
vi alvokos nin... 
-Vere?... - demandis la princo, penetre rigardante liajn 
okulojn. 
La maljunulo metis la manon sur la koron. 
-Mi ĵuras al vi, egipta kronprinco kaj estonta faraono, ke 
se iam vi komencos batalon kontraŭ niaj komunaj malamikoj, 
la tuta Fenicio, kvazaŭ unu viro, alkuros por helpi vin... 
Kaj jen ĉi tion prenu, kiel memoraĵon de nia hodiaŭa interparolado. 
Li eltiris el sub la vesto oran medalon, kovritan de misteraj signoj kaj, murmurante preĝojn, pendigis ĝin sur la kolo 
de Ramzes. 
-Kun tiu ĉi amuleto - diris Hiram - vi povas trakuri la 
tutan mondon... Kaj kie ajn vi renkontos Fenicianon, li servos al vi per sia konsilo, oro, eĉ glavo... Kaj nun ni iru. 
Pasis jam kelke da horoj post la subiro de la suno, sed la 
nokto estis luma, ĉar leviĝis la luno. La terura taga varmego 
cedis al la malvarmeto; en la pura aero ne estis plu la griza 
polvo, kiu tage venenis la spiradon kaj pikis la okulojn. Sur la 
blua ĉielo tie ĉi kaj tie brilis la steloj, kies lumo disfluis en la 
radioj de la luno. 
En la stratoj ĉesis la movado, sed la tegmentoj de ĉiuj do-moj estis plenaj de amuziĝantaj homoj. Ŝajnis, ke Pi-Bast estas unu salono plenigita per muziko, kanto, rido kaj sonoj de 
pokaloj. 
La princo kaj Feniciano iris rapide, ekster la urbon, elektante malpli lumigitajn stratojn. Malgraŭ tio, la homoj festenantaj sur la terasoj, iafoje rimarkis ilin kaj invitis aŭ ŝutis 
florojn sur iliajn kapojn. 
-Noktaj vaguloj! - oni kriis de la tegmentoj. - Se vi ne 
estas ŝtelistoj, kiujn la nokto allogas al ĉaso, venu al ni... Ni 
havas bonan vinon kaj gajajn virinojn... 
La du vojaĝantoj ne respondis la afablajn invitojn, rapidante al la celo. Fine ili eniris en parton de la urbo, kie estis 
malpli da domoj kaj pli da ĝardenoj, kies arboj dank' al la malseka blovo de la maro kreskis pli altaj kaj branĉoriĉaj, ol en 
la sudaj provincoj de Egipto. 
-Jam ne malproksime - diris Hiram. 
La princo levis la okulojn kaj super la densa verdaĵo de la 
arboj ekvidis kvadratan turon de blua koloro, kaj sur ĝi - 
blankan, malpli grandan. Tio estis la templo de Astarte. Baldaŭ ili eniris en la mezon de la ĝardeno, de kie oni povis ĉirkaŭpreni per la rigardo la tutan konstruaĵon. 
Ĝi konsistis el kelke da etaĝoj. La unuan formis kvadrata 
teraso 400 paŝojn longa, kiu kuŝis sur muro kelke da metroj 
alta, nigre kolorigita. Ĉe la orienta flanko estis perono, al kiu 
kondukis du larĝaj ŝtuparoj. Ĉe la aliaj flankoj staris turetoj, 
dek ĉe ĉiu; inter ĉiuj du turetoj estis kvin fenestroj. 
Proksimumie en la mezo de la teraso leviĝis konstruaĵo ankaŭ kvadrata, kies flankoj estis ducent paŝojn longaj. Ĝi havis nur unu ŝtuparon, turojn ĉe la anguloj kaj estis de purpura 
koloro.Sur la plata tegmento de ĉi tiu konstruaĵo staris denove 
kvadrata teraso, kelke da metroj alta, de ora koloro, kaj sur ĝi, 
unu sur la alia, du turoj: blua kaj blanka. 
La tuto havis tian aspekton, kvazaŭ iu metis sur la tero 
grandan nigran ĵetkubon, sur ĝi, malpli grandan purpuran, 
sur ĝi oran, pli alte bluan kaj plej alte arĝentan. Al ĉiu el ĉi tiuj 
etaĝoj kondukis ŝtuparoj, aŭ flankaj duoblaj, aŭ frontaj simplaj, ĉiam ĉe la orienta flanko. 
Apud la ŝtuparoj kaj pordoj staris alterne grandaj egiptaj 
sfinksoj, aŭ asiriaj flugilaj bovoj kun homaj kapoj. 
La vic-reĝo kun plezuro rigardis la konstruaĵon, kiu en la 
lumo de la luno, sur la fono de la folioriĉaj kreskaĵoj havis 
ĉarman aspekton. Ĝi estis konstruita en la stilo ĥaldea kaj tute 
diferencis de la egiptaj temploj, unue per la sistemo de la eta- 
ĝoj, due per la vertikalaj muroj. Ĉe Egiptanoj ĉiu grava konstruaĵo havis deklivajn murojn, kvazaŭ kuniĝantajn supren. 
La ĝardeno ne estis malplena. En diversaj punktoj oni vidis malgrandajn domojn kaj palacojn, brilis lumoj, sonis kantoj kaj muziko. Inter la arboj, de tempo al tempo glitis ombro 
de ama paro. 
Subite proksimiĝis al ili maljuna pastro; li interparolis kelke da vortoj kun Hiram kaj profunde sin klininte antaŭ la 
princo, diris: 
-Bonvolu, sinjoro, sekvi min. 
-Kaj la dioj gardu vian ekscelencon - aldonis Hiram forlasante ilin. 
Ramzes iris post la pastro. Iom flanke de la templo, en la 
plej granda densaĵo staris ŝtona benko, kaj cent paŝojn de ĝi 
malgranda palaco, apud kiu sonis kantoj. 
-Tie oni preĝas? - demandis la princo.-Ne!... - respondis la pastro, ne kaŝante sian abomenon. 
- Tie kolektiĝas la adorantoj de Kama, nia pastrino, kiu gardas la fajron antaŭ la altaro de Astoret. 
-Kiun ŝi akceptos hodiaŭ? 
-Neniun, neniam!... - respondis la gvidanto kun indigno. - Se pastrino de la fajro rompus la ĵurpromeson de la 
ĉasteco, ŝi devus morti. 
-Kruela leĝo! - diris la princo. 
-Bonvolu, sinjoro, atendi sur ĉi tiu benko - diris malvarme la fenicia pastro. - Kaj kiam vi ekaŭdos tri batojn en la 
bronzajn ladojn, suriru la terason kaj de tie la purpuran konstruaĵon. 
-Sola?... 
-Jes. 
La princo sidiĝis sur la benkon, en la ombro de olivarbo, 
kaj aŭskultis la virinajn ridojn, sonantajn en la palaco. 
"Kama? - pensis li. - Bela nomo!... Ŝi devas esti juna, 
eble bela, kaj tiuj ĉi malsaĝaj Fenicianoj minacas ŝin per la 
morto, se... Ĉu tiel ili volas certigi al si almenaŭ dekkelkon da 
virgulinoj en la tuta lando?..." 
Li ridis, sed li estis malĝoja. Oni ne scias kial li kompatis ĉi 
tiun nekonatan virinon, por kiu la amo estis la pordo en la 
tombon. 
-Mi imagas Tutmozison, se oni nomus lin pastrino de Astoret!... Kompatinda, li devus morti, antaŭ ol unu lampo forbrulus antaŭ la diino... 
En la sama momento antaŭ la palaco eksonis fluto kaj ludis melankolian melodion, kiun akompanis voĉoj de kantantaj virinoj.-Ahaa!... Ahaa!... - kantis la virinoj, kvazaŭ lulante infanon. 
Eksilentis la fluto, ĉesis kanti la virinoj, kaj eksonis bela vira 
voĉo greke: 
-Kiam sur la balkono ekbrilas via vesto paliĝas la steloj kaj 
eksilentas la najtingaloj, kaj en mia koro naskiĝas tia silento, 
kiel sur la tero, kiam salutas ĝin la blanka aŭroro... 
-Ahaa!... Ahaa!... - kantetis la virinoj, la fluto ree ludis 
unu strofon. 
-Kaj kiam dronante en via preĝo, vi iras al la templo, la 
violoj ĉirkaŭas vin per bonodora nubo, la papilioj flirtas apud 
via buŝo, la palmoj klinas siajn kapojn antaŭ via beleco... 
-Ahaa!... Ahaa!... Ahaa!... Ahaa!... 
-Kiam mi ne vidas vin, mi rigardas la ĉielon por rememori 
la dolĉan trankvilon de via vizaĝo. Vana peno! La ĉielo ne 
havas vian serenon, kaj ĝia varmego estas frosto kompare 
kun la flamoj, kiuj cindrigis mian koron. 
-Ahaa!... Ahaa!... 
-Foje mi haltis inter la rozoj, kiujn la brilo de viaj rigardoj 
vestas per skarlato, blanko kaj oro. Ĉiu ilia folio rememorigis 
al mi unu horon, ĉiu floro unu monaton, pasigitan ĉe viaj piedoj, kaj la gutoj de la roso - ili estas miaj larmoj, per kiuj sin 
nutras la terura vento de la dezerto. 
Faru signon, kaj mi kaptos vin kaj forportos en mian karan 
patrujon. La maro apartigos nin de la persekutantoj, mirtaj 
arbetaroj kaŝos niajn karesojn, kaj dioj, pli favoraj por la amantoj gardos nian feliĉon. 
Ramzes fermetis la okulojn kaj sonĝis. Tra la mallevitaj 
okulharoj li ne vidis plu la ĝardenon, sed sole la riveron de la 
luna lumo, en kiu disfluis nigraj ombroj kaj la kanto de lanekonata homo al la nekonata virino. Dum momentoj la kanto tiel ĉirkaŭis lin, tiel profunde penetris en lian animon, ke 
Ramzes volis demandi: ĉu ne li mem estas ĉi tiu ama kanto? 
... 
En tiu momento lia rango, povo kaj malfacilaj ŝtataj demandoj, ĉio ŝajnis al li mizera bagatelo kompare kun ĉi tiu 
luna nokto kaj tiuj ĉi ekkrioj de la amanta koro. Se oni proponus al li elekti: la tutan faraonan potencon aŭ lian nunan 
staton de lia animo, li preferus la revadon, en kiu malaperis 
la tuta mondo, li mem, eĉ la tempo, kaj restis nur dolĉa sopiro, rapidanta al la eterneco, sur la flugiloj de la kanto. 
Subite la princo vekiĝis, la kanto eksilentis, en la palaco 
estingiĝis la lumoj, kaj ĝiajn blankajn murojn forte kontrastis la nigraj, malplenaj fenestroj. Oni povis pensi, ke tie neniu 
iam loĝis. Eĉ la ĝardeno malpleniĝis kaj eksilentis, eĉ la malpeza venteto ĉesis movi la foliojn. 
Unu!... Du!... Tri!... El la templo alflugis tri potencaj bronzaj sonoj. 
-Jes! Mi devas iri tien - pensis la princo, ne sciante bone 
kien kaj por kio. 
Li direktis sin tamen al la templo, kies arĝenta turo superstaris la arbojn, kvazaŭ alvokante lin al si. 
Li iris duonebria, plena de strangaj deziroj. Malvaste ŝajnis al li inter la arboj, li deziris suriri la supron de la turo, libere ekspiri kaj ĉirkaŭpreni per la rigardo pli vastan horizonton. Poste rememorante, ke estas nun la monato Misori, ke 
jam pasis unu jaro de la manovroj en la dezerto, li eksentis 
sopiron al ĝi. Kiel volonte li sidiĝus en sian malpezan ĉaron 
duĉevalan, kaj galopus ien antaŭen, kie ne estus tiel sufoke, 
kie la arboj ne kovrus la horizonton!Li jam estis ĉe la piedoj de la templo, li do suriris la terason. Silente kaj malplene, kvazaŭ en tombo; nur de malproksime murmuretis la akvo de fontano. Sur la dua ŝtuparo li 
forĵetis sian mantelon kaj glavon, ankoraŭ unu fojon ekrigardis la ĝardenon, kvazaŭ por adiaŭi la lunon, kaj eniris en la 
templon. Super li leviĝis ankoraŭ tri etaĝoj. 
La bronza pordo estis malfermita, ĉe ambaŭ flankoj de la 
eniro staris flugilaj figuroj de homoj kun bovaj kapoj, sur kies 
vizaĝoj regis fiera trankvilo. 
-Jen la asiriaj reĝoj - pensis la princo, rigardante iliajn 
barbojn, plektitajn en malgrandajn harligojn. 
La interno de la templo estis nigra, kiel la plej nigra nokto; en la mallumon penetris nur blankaj strioj de la luna lumo, eniranta tra mallarĝaj, sed altaj fenestroj. 
En la mezo brulis du lampoj, antaŭ la statuo de la diino 
Astarte. Ia stranga lumigo de supre faris la statuon perfekte 
videbla. Ramzes rigardis. Tio estis grandega virino kun strutaj flugiloj. Ŝi portis longan veston kun faldoj, sur la kapo pintan ĉapon, en la dekstra mano paron da kolomboj. Ŝia bela 
vizaĝo kaj mallevitaj okuloj havis esprimon de tia dolĉeco, de 
tia ĉasteco, ke mirego ekregis la princon: ŝi ja estis patronino de la venĝo kaj plej senhonta malĉasteco. 
Fenicio montris al li ankoraŭ unu el siaj misteroj. 
-Stranga nacio - pensis li. - Iliaj homglutantaj dioj man- 
ĝas neniun, kaj ilian malĉastecon protektas virgaj pastrinoj 
kaj diinoj kun infana vizaĝo... 
Subite li eksentis, ke sur liaj piedoj traglitis io, kvazaŭ granda serpento. Ramzes posteniĝis kaj haltis en la strio de la luna 
lumo.-Senteraro!... - diris li al si. Preskaŭ en la sama momento 
li ekaŭdis murmureton: 
-Ramzes!... Ramzes!... 
Ne eble estis ekkoni la voĉon: ĉu ĝi estis vira aŭ virina, kaj 
de kie ĝi venas? 
-Ramzes!... Ramzes!... - eksonis murmureto, kvazaŭ de 
la planko. 
La princo eniris en nelumigitan lokon kaj aŭskultante klinis sin. Subite li eksentis sur sia kapo du delikatajn manojn, 
Li saltis por kapti ilin, sed li renkontis nur la aeron. 
-Ramzes!... - murmuretis oni de supre. 
Li levis la kapon kaj eksentis sur la buŝo lotusan floron. 
Kiam li etendis al ĝi la manojn, iu delikate sin apogis sur liajn ŝultrojn. 
-Ramzes!... - oni vokis de la altaro. 
La princo sin turnis posten kaj ŝtoniĝis. Kelke da paŝoj de 
li, en la luma strio staris belega homo, tute simila al li. La samaj okuloj, - vizaĝo, junula barbo, la sama kresko, movoj kaj 
vestoj... 
Unu momenton la princo pensis, ke li staras antaŭ ia grandega spegulo, kian ne posedis eĉ la faraono. Sed tuj li konvinkiĝis, ke lia samulo ne estas bildo, sed vivanta homo. 
En ĉi tiu momento li eksentis kison sur la kolo. Li ree sin 
turnis, sed estis neniu, kaj dume lia samulo malaperis. 
-Kiu estas ĉi tie?... Mi volas scii!... - diris kolere la princo. 
-Mi... Kama - respondis dolĉa voĉo. 
En la luma strio aperis belega virino: nuda, kun ora zono 
ĉirkaŭ la koksoj. 
Ramzes ekkuris kaj kaptis ŝin je la mano. Ŝi ne forkuris.-Vi estas Kama?... Ne, vi estas... Jes, vin iam sendis 
Dagon, sed via nomo estis tiam Kareso... 
-Ĉar mi estas ankaŭ Kareso - respondis ŝi naive. 
-Ĉu vi tuŝis min per la manoj?... 
-Mi. 
-Kiel? 
-Jen tiel... - respondis ŝi, ĵetante siajn brakojn ĉirkaŭ lian 
kolon kaj kisante lin. 
Ramzes kaptis ŝin per la brakoj, sed ŝi elŝiris sin kun tia 
forto, kian oni ne povus supozi en tiel delikata estaĵo. 
-Do vi estas la pastrino Kama?... Al vi kantis hodiaŭ la 
Greko?... - diris la princo, pasie premante ŝiajn manojn. - 
Kiu li estas, ĉi tiu kantisto?... 
Kama malestime levis la ŝultrojn. 
-Li estas ĉe nia templo. 
La okuloj de Ramzes brilis, plilarĝiĝis liaj naztruoj, li sentis zumadon en la kapo. La sama virino antaŭ kelke da monatoj faris je li malgrandan impreson, sed hodiaŭ li estis preta 
fari por ŝi frenezaĵon. Li enviis al la Greko kaj samtempe sentis nepriskribeblan doloron ĉe la penso, ke se ŝi fariĝus lia 
amatino, ŝi devus morti. 
-Kiel bela vi estas! - diris li. - Kie vi loĝas?... Ah jes, mi 
scias, en tiu palaceto... Ĉu oni povas viziti vin?... Kompreneble, se vi akceptas vizitojn de kantistoj, vi povas ankaŭ min 
akcepti... Ĉu vere vi estas pastrino, gardanta la fajron. 
-Jes. 
-Kaj viaj leĝoj estas tiel kruelaj, ke ili ne permesas al vi 
ami? Eh, tio estas nur vanaj minacoj!... Por mi vi faros escepton...-La tuta Fenicio malbenus min, la dioj sin venĝus... - 
respondis ŝi kun rido. 
Ramzes ree altiris ŝin al si, ŝi ree elŝiris sin. 
-Gardu vin, princo - diris ŝi kun provokanta rigardo. - 
Fenicio, estas potenca, kaj ĝiaj dioj... 
-Indiferentaj estas por mi viaj dioj kaj Fenicio!... Se unu 
haro falus de via kapo, mi piedpremus Fenicion, kiel venenan 
serpenton... 
-Kama!... Kama!... - eksonis voĉo, venanta de la statuo. 
Ŝi ektimis. 
-Jen vi aŭdas, ili vokas min... Eble ili eĉ aŭdis viajn blasfemojn... 
-Ili ne ekaŭdu mian koleron!... - eksplodis la princo. 
-La kolero de la dioj estas pli terura... 
Ŝi elŝiris sin kaj malaperis en la ombroj de la templo. Ramzes sin ĵetis post ŝi, sed subite li haltis. La tutan templon, inter la altaro kaj li, plenigis grandega fajra flamo, en kiu komencis sin montri monstraj figuroj: grandegaj vespertoj, rampaĵoj kun homaj vizaĝoj, ombroj... 
La flamo iris rekte al li tra la tuta larĝo de la konstruaĵo. 
Konsternita de la terura spektaklo, la princo posteniĝis. Freŝa 
aero envolvis lin. Li turnis la kapon - li estis jam ekster la 
templo, kaj samtempe la bronza pordego kun bruo fermiĝis 
post li. 
Li frotis la okulojn kaj rigardis ĉirkaŭe. La luno de la plej 
alta punkto sur la ĉielo malleviĝis jam al la okcidento. Apud 
kolono Ramzes trovis sian glavon kaj mantelon. Li levis ilin 
kaj malsupreniris kiel ebria. 
Kiam li malfrue revenis en la palacon, Tutmozis, vidante 
lian palan vizaĝon kaj malklaran rigardon, ekkriis kun timo:-Pro dioj! kie vi estis, erpatre?... La tuta kortego ne povas 
dormi de maltrankvilo... 
-Mi rigardis la urbon. Bela nokto... 
-Ĉu vi scias - diris rapide Tutmozis, kvazaŭ timante, ke 
iu ne faru tion pli frue - Sara naskis al vi filon... 
-Ĉu vere?... Mi volas, ke neniu maltrankviliĝu, kiam mi 
promenas. 
-Sola?... 
-Se mi ne povus iri sola, kie plaĉas al mi, mi estus la plej 
malfeliĉa sklavo en ĉi tiu regno, - respondis maldolĉe la vicreĝo. 
Li transdonis la glavon kaj mantelon al Tutmozis kaj iris en 
sian dormoĉambron, alvokante neniun. Hieraŭ la novaĵo pri 
la naskiĝo de filo plenigus lin per ĝojo, sed hodiaŭ li akceptis ĝin indiferente. Tuta lia animo estis plena de la rememoroj pri la hodiaŭa vespero, plej stranga kiun li iam travivis. 
Li vidis ankoraŭ la lumon de la luno, en la oreloj sonis la 
kanto de la Greko. Kaj ĉi tiu templo de Astarte!... 
Li ne povis ekdormi ĝis la mateno.VII 
La sekvintan tagon la princo leviĝis malfrue, banis, lavis 
sin kaj alvokis Tutmozison. 
Feste vestita kaj parfumita la elegantulo tuj venis, atente 
rigardante la princon por ekkoni, kian humoron li havas, kaj 
konformigi al ĝi sian fizionomion. 
Sed sur la vizaĝo de Ramzes oni povis legi nur lacecon. 
-Do - demandis li Tutmozison, oscedante - ĉu vi estas 
certa, ke naskiĝis al mi filo? 
-Mi aŭdis la novaĵon de la sankta Mefres. 
-Ho, ho!... De kiam la profetoj sin okupas pri mia domo? 
-De la tempo, kiam via ekscelenco montras al ili sian favoron. 
-Jes?... - demandis la princo kaj ekmeditis. 
Li rememoris la hieraŭan scenon en la templo de Astarte 
kaj komparis ĝin kun analogiaj fenomenoj en la templo de 
Hator. 
-Oni vokis min - diris li al si - tie ĉi kaj tie. Sed tie mia 
ĉelo estis malvasta kaj havis dikajn murojn; ĉi tie la vokanto, 
aŭ pli ĝuste Kama, povis sin kaŝi post kolono kaj murmureti 
... Fine ĉi tie estis terure mallume, kaj en mia ĉelo estis lume 
... 
Subite li diris al Tutmozis: 
-Kiam tio okazis? 
-Kiam naskiĝis via nobla filo?... Jam antaŭ dek tagoj, onidiras... La patrino kaj infano fartas bone, havas bonegan aspekton... Ĉe la akuŝo estis Menes mem, la kuracisto de via 
respektinda patrino kaj de Herhor... 
-Bone, bone... - respondis la princo kaj ree pensis: "Oni 
tuŝis min tie kaj ĉi tie, same lerte... Ĉu estis ia diferenco?... 
Ŝajnas, ke estis, eble tial, ke ĉi tie mi estis preparita vidi miraklon, kaj tie ne... Sed ĉi tie oni montris al mi alian "min", kion 
oni ne sciis fari tie... Tre saĝaj estas la pastroj!... Mi dezirus 
scii, kiu tiel bone min ŝajnigis: dio aŭ homo?... Oh, la pastroj 
estas tre saĝaj, kaj mi eĉ ne scias, al kiuj prefere kredi: al niaj 
aŭ al la feniciaj?..." 
-Aŭskultu, Tutmozis - diris li laŭte - aŭskultu Tutmozis... Mi devas veni ĉi tien... Mi ja devas vidi mian filon... 
Fine neniu havos plu la rajton sin opinii pli alta ol mi... 
-Ĉu tuj devas alveturi la respektinda Sara kun la filo? 
-Plej rapide, se nur la sano permesas al ili. En la limoj de 
la palaco estas multe da komfortaj konstruaĵoj. Oni devas 
elekti inter la arboj lokon, senbruan kaj malvarmetan, ĉar 
proksimiĝas la tempo de la varmegoj... Mi ankaŭ povu montri al la mondo mian filon!... 
Kaj li ree profundiĝis en medito, kiu eĉ komencis maltrankviligi Tutmozison. 
"Jes, ili estas saĝaj! - pensis Ramzes. - Ke ili trompas la 
popolon eĉ per malspritaj rimedoj, pri tio mi sciis. La kompatinda sankta Apis!... Kiom da pikoj li ricevas dum la procesio, kiam la kamparanoj kuŝas antaŭ li sur la ventroj... Sed 
ke ili trompas min, al tio mi ne kredus... La voĉoj de dioj, nevideblaj manoj, homo martirata per bolanta peĉo, tio estis 
nur antaŭludoj!... Poste venis la kanto de Pentuer: pri la mal-grandiĝo de la loĝantaro kaj teritorio, pri la oficistoj, Fenicianoj, kaj ĉio por fari al mi la militon abomena..." 
-Tutmozis - diris li subite. 
-Mi falas antaŭ vi sur la vizaĝon... 
-Oni devas malrapide kolekti la regimentojn de la apudmaraj urboj ĉi tien... Mi volas fari revuon kaj rekompenci ilian fidelecon. 
-Kaj ni, la nobeluloj, ĉu ni ne estas al vi fidelaj? - demandis la konfuzita Tutmozis. 
-La nobeluloj kaj la armeo estas la sama unu. 
-Kaj la nomarĥoj, oficistoj?... 
-Vi scias bone, Tutmozis, ke eĉ la oficistoj estas fidelaj - 
daŭrigis la princo. - Kion mi diras, eĉ Fenicianoj!... Sed sur 
multaj aliaj postenoj estas perfiduloj... 
-Pro dioj, malpli laŭte!... - murmuretis Tutmozis, time 
rigardante en la alian ĉambron. 
-Ho, ho!... - ridis la princo - de kie venas ĉi tiu teruro? 
ankaŭ por vi ne estas sekreto, ke ni havas perfidulojn... 
-Mi scias, pri kiu vi parolas - respondis Tutmozis - ĉar 
vi ĉiam suspektis... 
-Kiun?... 
-Kiun?... Mi divenas. Sed mi supozis, ke post la paciĝo 
kun Herhor, post longa estado en la templo... 
-La templo?... Tie, same kiel en la tuta lando mi konvinkiĝis, ke - la plej bona tero, la plej brava loĝantaro kaj sennombraj riĉaĵoj ne estas la propraĵo de la faraono... 
-Pli mallaŭte!... pli mallaŭte!... - murmuretis Tutmozis. 
-Mi ja ĉiam silentas, ĉiam mi havas serenan vizaĝon, permesu do al mi satparoli hodiaŭ... Cetere eĉ antaŭ la plej alta 
konsilantaro mi havus la rajton diri, ke en ĉi tiu Egipto, kiusendivide apartenas al mia patro, mi, la kronprinco kaj vicreĝo, devis prunti cent talentojn de ia tira princeto... Ĉu tio 
ne estas honto!... 
-De kie venis al vi hodiaŭ tiaj pensoj?... - demandis Tutmozis, dezirante plej baldaŭ fini la danĝeran interparoladon. 
-De kie?... - ripetis la princo kaj eksitentis. Ree li profundiĝis en medito. 
"Ne estus ankoraŭ grave - pensis li - se ili trompadus nur 
min: mi estas nur la kronprinco kaj ne ĉiujn sekretojn oni 
povas konfidi al mi. Sed kiu konvinkos min, ke ili ne agis same kun mia respektinda patro?... Tridek tri jarojn li konfidis 
al ili senlime, humiliĝis antaŭ la mirakloj, malavare oferis al 
la dioj, por... ke lia riĉaĵo kaj povo transiru en la manojn de 
ambiciaj friponoj! Kaj neniu malfermis al li la okulojn... Ĉar 
la faraono ne povas, kiel mi, eniri nokte en la feniciajn templojn, ĉar fine neniu estas allasata al lia sankteco... 
Kaj kiu garantios al mi hodiaŭ, ke la pastraro ne celas al la 
renverso de la trono, kiel diris Hiram?... Mia patro ja avertis min, ke Fenicianoj estas plej verdiraj, kiam tion bezonas 
iliaj aferoj. Certe, estas por ili grava afero, ke oni ne elpetu ilin 
el Egipto kaj ne transdonu en la manojn de Asirio... Asirio, 
aro de rabiaj leonoj!... Kie ili pasas, restas nenio, nur ruinoj 
kaj kadavroj, kvazaŭ post brulo!..." 
Subite Ramzes levis la kapon; de malproksime alflugis sonoj de flutoj kaj kornoj. 
-Kion tio signifas? - demandis li Tutmozison. 
-Granda novaĵo!... - respondis la kortegano kun rideto. 
- Azianoj salutas faman pilgrimon, venantan el Babilono... 
-El Babilono?... Kiu li estas?... 
-Lia nomo estas Sargon...-Sargon?... - interrompis la princo. - Sargon!... ha, ha, 
ha!... - komencis li ridi. - Kiu li estas?... 
-Oni diras, ke li estas altrangulo de la kortego de Assar. Li 
kondukas kun si dek elefantojn, arojn da belegaj ĉevaloj de 
dezerto, amasojn da sklavoj kaj servistoj. 
-Kaj por kio li venis? 
-Saluti la miraklan diinon Astoret, kiun respektas la tuta 
Azio - respondis Tutmozis. 
-Ha, ha, ha!... - ridis la princo, rememorante la antaŭ- 
diron de Hiram pri la asiria sendito. - Sargon... ha, ha!... 
Sargon, la parenco de la reĝo Assar fariĝis subite tiel pia, ke 
li entreprenas longan, lacigan vojaĝon, nur por honori la diinon Astoret en Pi-Bast... En Ninivo li ja trovus pli grandajn 
diojn kaj pli klerajn pastrojn... Ha, ha, ha!... 
Tutmozis mire rigardis la princon. 
-Kio estas al vi, Ramzes?... 
-Jen miraklo! - diris la princo - kian kredeble enskribis 
kroniko de neniu templo... Pensu nur, Tutmozis... En la momento, en kiu vi meditas pri la demando, kiel kapti friponon, 
kiu senĉese ŝtelas vin, en la sama momento la ŝtelisto ree metas la manon en vian keston, antaŭ viaj okuloj, antaŭ mil atestantoj... Sargon - pia pilgrimo!... Ha, ha, ha!... 
-Mi komprenas nenion... - murmuretis la konsternita 
Tutmozis. 
-Kaj vi ne bezonas kompreni - respondis la vic-reĝo. - 
Memoru nur, ke Sargon venis ĉi tien por piaj aferoj, en la 
templon de la diino Astoret... 
-Ŝajnas al mi, ke ĉio, pri kio vi parolas, - diris, mallaŭtigante la voĉon, Tutmozis - ke ĉio ĉi estas danĝeraj aferoj... 
-Kaj tial vi ripetu ilin al neniu.-Ke mi ne ripetos ilin, pri tio vi sendube estas certa, sed 
ĉu vi mem, princo, ne perfidos vin... Vi estas rapida, kiel la 
fulmo... 
La kronprinco metis la manon sur lian ŝultron. 
-Estu trankvila - diris li rigardante liajn okulojn. - Se 
nur vi estos fidelaj al mi, vi, la nobeluloj kaj armeo, vi vidos 
strangajn okazojn, kaj finiĝos por vi la malfacilaj tempoj! 
-Vi scias, ke ni estas pretaj perei je via ordono - respondis Tutmozis, metante la manon sur la brusto. 
Sur lia vizaĝo estis tiel neordinara seriozeco, ke la princo 
komprenis, cetere ne unuafoje, ke en ĉi tiu diboĉanta elegantulo sin kaŝas brava viro, al kies glavo kaj prudento oni povas 
fidi. 
De tiu tempo la princo neniam plu parolis kun Tutmozis 
tiel strange, sed la fidela amiko kaj servisto divenis, ke post la 
alveno de Sargon sin kaŝas iaj grandaj ŝtataj aferoj, arbitre 
decidataj de la pastroj. 
Cetere de iom da tempo la tuta egipta aristokrataro, nomarĥoj, superaj oficistoj kaj armeaj ĉefoj, tre, tre mallaŭte 
murmuretis inter si, ke proksimiĝas gravaj okazoj. Fenicianoj, 
postulante ĵuron pri diskreteco, rakontis al ili pri iaj traktatoj 
kun Asirio, kiuj pereigos Fenicion kaj Egipton kovros per 
malhonoro; kiu scias, eble la tero de la faraonoj fariĝos tributano de Asirio. 
La ekscito de la aristokrataro estis grandega, sed neniu sin 
perfidis. kontraŭe, en la kortego de la kronprinco, same kiel 
ĉe la nomarĥoj de Malsupra Egipto oni amuziĝis bonege. Oni 
povis pensi, ke kun la varmego falis sur ilin frenezo de la 
amuzoj kaj diboĉoj. Pasis neniu tago sen ludoj, festenoj, triumfaj procesioj, neniu nokto sen iluminoj kaj krioj. Ne soleen Pi-Bast, sed en ĉiu urbo naskiĝis modo trakuri la stratojn 
kun torĉoj, muziko, kaj antaŭ ĉio kun plenaj kruĉoj. Oni invadis domojn kaj eltiris la dormantajn loĝantojn al drinkado. 
Ĉar Egiptanoj havis grandan inklinon al diboĉoj, ĉiu, kiu ajn 
vivis, amuziĝis. 
Dum la tuta ĉeesto de Ramzes en la templo de Hator, Fenicianoj, kvazaŭ kaptitaj de panika timo, pasigis la tagojn pre- 
ĝante kaj rifuzis la krediton al ĉiuj. Sed post la interparolado 
de Hiram kun la vic-reĝo la pieco kaj singardemo subite forlasis Fenicianojn; kaj ili komencis pruntedoni al la egiptaj sinjoroj pli malavare, ol iam ajn. 
La plej aĝaj homoj ne memoris iam en Malsupra Egipto 
tian amason da komercaĵoj kaj oro kaj precipe tiel malgrandajn procentojn. 
La severa kaj saĝa pastraro turnis sian atenton al la frenezo de la plej altaj sociaj klasoj. Sed ili eraris pri la fontoj, kaj 
la sankta Mentezufis, kiu ĉiun kelkon da tagoj sendis matene 
raporton al Herhor, ĉiam ripetis, ke la kronprinco, laca de la 
piaj okupoj en la templo de Hator, nun amuziĝas kiel frenezulo, kaj kun li la tuta aristokrataro. La glora ministro eĉ ne 
respondis la leterojn, kio pruvis, ke li rigardis la diboĉojn de 
la princo, kiel ion tute naturan, eble eĉ utilan. 
En tia stato de la spiritoj de la kortego, Ramzes gajnis multe da libero. Preskaŭ ĉiuvespere, kiam la ebriaj de la vino korteganoj komencis perdi la konscion, la princo elglitis el la palaco. 
Kovrita per nigra oficira burnuso, li trakuris la malplenajn 
stratojn kaj eliĝis ekster la urbon, al la ĝardenoj de la templo de Astoret. 
Tie li retrovis sian benkon kontraŭ la palaceto de Kama, kajkaŝita inter la arboj, li rigardis la brulantajn torĉojn, aŭskultis la kantojn de la amantoj de la pastrino kaj revis pri ŝi. 
La luno leviĝis pli kaj pli malfrue, proksimiĝante al la nova 
luno, la noktoj estis grizaj, la lumaj fenomenoj malaperis, sed 
Ramzes malgraŭ tio ĉiam vidis la helecon de la unua nokto 
kaj aŭdis la pasiajn strofojn de la Greko. 
Ofte li leviĝis de la benko por iri rekte en la loĝejon de Kama, sed la honto haltigis lin. Li sentis, ke ne konvenas al la 
kronprinco sin montri en la domo de la pastrino, kiun vizitis 
ĉiu pilgrimo, kiu donis pli malavaran oferon al la templo. Sed 
estis io pli stranga: li timis, ke la vido de Kama, ĉirkaŭita de 
kruĉoj kaj malsukcesaj adorantoj, malklarigos al li la pentraĵon miraklan de la luna nokto. 
Tiam, kiam ŝin sendis Dagon por forigi la koleron de la 
princo Kama ŝajnis al Ramzes juna knabino, alloga, sed por 
kiu oni ne povis perdi la kapon. Sed kiam unuan fojon en la 
vivo, li, la estro kaj vic-reĝo devis atendi apud la domo de 
virino, kiam la nokto igis lin revi, kiam li aŭdis varmegan 
aman konfeson de alia viro, tiam, ankaŭ la unuan fojon en lia 
vivo, naskiĝis en li stranga sento: miksaĵo de deziro, sopiro kaj 
ĵaluzo. 
Se li povus havi Kaman post ĉiu alvoko, ŝi baldaŭ tedus lin, 
li eĉ eble ŝin ne serĉus. Sed la morto, staranta ĉe la sojlo de 
ŝia dormoĉambro, la kantisto adoranto, kaj fine la humiliĝo 
de plej alta ŝtata ĉefo antaŭ pastrino, ĉio ĉi kreis al Ramzes 
situacion ĝis nun nekonatan, allogan. 
Jen kial de dek tagoj, preskaŭ ĉiuvespere, li venis en la ĝardenojn de la diino Astoret, kaŝante de la pasantoj la vizaĝon. 
Foje vespere, trinkinte multe da vino dum la festeno en sia 
palaco, Ramzes elglitis kun firma decido. Li diris al si, ke ho-diaŭ li eniros en la loĝejon de Kama, kaj ŝiaj adorantoj kantu sub ŝiaj fenestroj. 
Li paŝis rapide tra la urbo, sed en la ĝardenoj apartenantaj al la templo li malrapidigis la paŝojn, ĉar ree li eksentis 
honton. 
-Ĉu oni iam aŭdis - pensis li - pri faraona kronprinco, 
kiu kuras post la virinoj, kiel mizera skribisto, kiu povas nenie prunti dek draĥmojn? Ĉiuj venadis al mi, do ankaŭ ĉi tiu 
pastrino devas veni... 
Kaj jam li volis reveni. 
-Tamen ŝi ne povas veni - diris li en sia animo - ĉar oni 
mortigus ŝin... 
Li haltis kaj ŝanceliĝis. 
-Kiu mortigus ŝin?... Hiram, kiu kredas je nenio, aŭ Dagon, kiu mem ne scias plu, kiu li estas?... Jes; sed estas ĉi tie 
multaj aliaj Fenicianoj, trapasas centoj da miloj da pilgrimoj 
fanatikaj kaj sovaĝaj. En la okuloj de ĉi tiuj malsaĝuloj, Kama, 
vizitante min, farus malpiaĵon... 
Li ree sin direktis al la palaceto de la pastrino. Li tute ne 
pensis, ke al li povas minaci tie danĝero. Al li, kiu ne eltirante la glavon, per la sola rigardo povas faligi al siaj piedoj la 
tutan mondon. Li, Ramzes, kaj la danĝero!... 
Kiam la princo eliris el inter la arboj, li rimarkis, ke la domo 
de la pastrino estas pli hele lumigita kaj pli brua, ol ordinare. Efektive, la ĉambroj kaj la terasoj estis plenaj de gastoj, 
ĉirkaŭ la palaceto svarmis amasoj. 
"Kia bando?" - pensis la princo. 
Tio ne estis ĉiutaga kunveno. Ne malproksime de la domo 
staris grandega elefanto, kies dorso estis ŝarĝita per ora portilo kun purpuraj kurtenoj. Apud la elefanto malpacience ble-kis dekkelko da ĉevaloj kun dikaj koloj kaj kruroj, kun vostoj 
ligitaj malsupre, kaj portantaj sur la kapoj kvazaŭ metalajn 
kaskojn. 
Inter la bestoj maltrankvilaj kaj preskaŭ sovaĝaj, iris kaj 
revenis kelkdeko da homoj, kiajn Ramzes vidis neniam antaŭe. Unuj portis longajn vestojn el maldelikata drapo, longajn barbojn, pintajn ĉapojn kun kufoj sur la oreloj; aliaj mallongajn surtutojn kaj pantalonojn, kelkaj botojn kun tibiingoj. 
Ĉiuj estis armitaj per glavoj, arkoj kaj lancoj. 
Vidante ĉi tiujn fremdulojn, fortajn, malgraciajn, vulgare 
ridantajn, odorantajn sebon kaj parolantajn nekonatan kaj 
malmolan lingvon, Ramzes ekbolis. Kiel leono, kiam li ekvidas fremdan beston, eĉ se li ne estas malsata, prepariĝas al 
salto, same Ramzes, kvankam ĉi tiuj homoj ne estis kulpaj 
kontraŭ li, eksentis teruran malamon. Incitis lin ilia lingvo, 
vestoj, odoro, eĉ iliaj ĉevaloj. La sango alfluis al lia kapo. Li 
etendis la manon al la glavo por sin ĵeti sur ĉi tiujn homojn, 
mortigi ilin kaj iliajn bestojn. Sed li rekonsciiĝis. 
"Set ĵetis sorĉon sur min!..." - pensis li. 
En la sama momento pasis preter li nuda Egiptano kun 
kufo sur la kapo kaj zono ĉirkaŭ la koksoj. La princo sentis, 
ke ĉi tiu homo estas agrabla, eĉ kara por li en tiu ĉi momento, ĉar li estas Egiptano. Li prenis el la sako ringon, valorantan 
dekkelkon da draĥmoj kaj donis ĝin al la sklavo. 
-Aŭskultu - demandis li - kiuj ili estas?... 
-Asirianoj - murmuretis la Egiptano kaj malamo ekbrilis en liaj okuloj. 
-Asirianoj!... - ripetis la princo. - Ili do estas Asirianoj? 
... Sed kion ili faras ĉi tie?... 
-Ilia sinjoro, Sargon, amindumas la pastrinon, la sanktanKaman. Kaj ili gardas lin... La lepro manĝu ilin, porkajn 
filojn!... 
-Vi povas foriri. 
La nuda homo profunde sin klinis antaŭ Ramzes kaj ekkuris, kredeble en la kuirejon. 
"Tio do estas Asirianoj?... - pensis la princo, rigardante 
la strangajn figurojn kaj aŭskultante la malamatan, kvankam 
nekompreneblan lingvon. - Do Asirianoj jam estas apud Nilo, por fratiĝi kun ni, trompi nin, kaj ilia ĉefo amindumas Kaman?..." 
Li reiris hejmen. Lia revado estingiĝis ĉe la brilo de nova, 
kvankam apenaŭ vekiĝanta pasio. Li, homo nobla kaj dolĉa, 
sentis mortan malamon al la eternaj malamikoj de Egipto, 
kiujn li renkontis la unuan fojon. 
Kiam antaŭe, forlasinte la templon de Hator kaj post la 
interparolado kun Hiram, li komencis mediti pri la milito 
kontraŭ Azio, tio estis nur meditoj. Egipto bezonis homojn 
kaj la faraono trezorojn: la milito estis la plej facila rimedo 
akiri ilin, ĝi povis satigi lian bezonon de la gloro, li do projektis militon. 
Sed en la nuna momento estis indiferentaj por li la trezoroj, sklavoj kaj gloro, ĉar vekiĝis en li la voĉo de la malamo, 
pli potenca ol ĉio. La faraonoj tiel longe batalis kontraŭ Asirianoj, ambaŭ kontraŭuloj verŝis tiom da sango, la malamo 
havis tiel profundajn radikojn en la koroj, ke la princo ĉe la 
sola vido de la asiriaj soldatoj kaptis la glavon. Ŝajnis, ke ĉiuj 
spiritoj de la mortintaj batalantoj, ĉiuj iliaj penoj kaj doloroj 
reviviĝis en la animo de la reĝa infano kaj alvokis venĝon. 
Kiam la princo revenis en la palacon, li ordonis alkondu-ki Tutmozison. El la du amikoj, unu estis ebria, la alia furioza. 
-Ĉu vi scias, kion mi vidis nun? - diris la princo al la favorato. 
-Eble unu el la pastroj... - murmuretis Tutmozis. 
-Mi vidis Asirianojn... - interrompis la princo. - Ho 
dioj!... kion mi eksentis... Kia malnobla popolo... Ilia korpo 
de la piedoj ĝis la kapo estas ĉirkaŭvolvita per lano, kvazaŭ ĉe 
la sovaĝaj bestoj, ili malbonodoras putran sebon, kaj kia lingvo, kiaj barboj, haroj!... 
Li paŝis rapide en la ĉambro, malfacile spirante, ekscitita. 
-Mi pensis - diris Ramzes - ke mi malestimas la ŝtelojn 
de la skribistoj, la trompojn de la nomarĥoj, ke mi malamas 
la ruzajn kaj ambiciajn pastrojn... Mi sentis abomenon al Hebreoj kaj mi timis Fenicianojn... Sed hodiaŭ mi konvinkiĝis, 
ke tio estis nur ludoj. Nur hodiaŭ mi scias, kio estas la malamo, kiam mi ekvidis kaj ekaŭdis Asirianojn; nun mi komprenas, kial la hundo disŝiras la katon, kiu trakuris lian vojon... 
-Al Hebreoj kaj Fenicianoj vi kutimis, via ekscelenco, Asirianojn vi renkontis la unuan fojon - interrompis Tutmozis. 
-Bagatelo Fenicianoj!... - daŭrigis la princo kvazaŭ al si 
mem. - Feniciano, Filistino, Saŝu, Libiano, eĉ Etiopiano, estas kvazaŭ membroj de nia familio. Kiam ili ne pagas tributojn, ni koleras kontraŭ ili, kiam ili pagis, ni forgesas... 
Sed Asiriano estas io fremda, tiel malamika, ke... Mi ne 
estos feliĉa, antaŭ ol mi ne estos kalkulinta almenaŭ cent mil 
detranĉitajn manojn!... 
Tutmozis neniam vidis Ramzeson en tia stato de la animo.VIII 
Post kelke da tagoj la princo sendis sian favoraton al Kama 
por inviti ŝin en la palacon. Ŝi venis tuj en zorge kovrita 
portilo. 
Ramzes akceptis ŝin en aparta ĉambro. 
-Mi estis - diris li - foje vespere apud via domo. 
-Ho Astoret!... - ekkriis la pastrino. - Al kiu mi ŝuldas 
ĉi tiun plej altan favoron?... Kaj kio malhelpis vin, nobla sinjoro, ke vi ne bonvolis alvoki vian sklavinon?... 
-Staris tie iaj brutoj; Asirianoj, oni diras. 
-Do via ekscelenco bonvolis veni vespere?... Neniam mi 
kuraĝus supozi, ke nia estro estis kelke da paŝoj de mi, sub la 
libera ĉielo. 
La princo ruĝiĝis. Kiel ŝi mirus eksciinte, ke la princo dek 
vesperojn pasigis sub ŝiaj fenestroj!... 
Eble ŝi sciis ankaŭ pri tio? Igis tion supozi ŝiaj ridetantaj 
lipoj kaj hipokrite mallevitaj okuloj. 
-Do nun, Kama - diris la princo - vi akceptas ĉe vi Asirianojn? 
-Tio estas granda sinjoro!... - ekkriis Kama. - Tio estas 
reĝa boparenco, Sargon, kiu oferis dek talentojn al nia diino ... 
-Kaj vi repagos al li, Kama - mokis la princo. - Kaj ĉar 
li estas tiel malavara sinjoro, la feniciaj dioj ne punos vin per 
morto.-Kion vi diras, sinjoro!... - respondis ŝi, kunmetante la 
manojn. - Ĉu vi ne scias, ke Aziano, eĉ se li trovus min en la 
dezerto, ne levos la manon kontraŭ mi; eĉ se mi mem donus 
min al li. Ili timas la diojn... 
-Por kio do venas al vi ĉi tiu malbonodora... ne, ĉi tiu pia 
Aziano? 
-Li invitas min transveturi en la templon de la babilona 
Astarte. 
-Kaj vi veturos? 
-Mi veturos.., se vi, sinjoro, ordonos... - respondis Kama, 
kovrante la vizaĝon per la vualo. 
La princo silente prenis ŝian manon. Liaj lipoj tremis. 
-Ne tuŝu min, sinjoro - murmuretis ŝi humile. - Vi estas mia monarĥo kaj apogo mia, same kiel de ĉiuj Fenicianoj 
en ĉi tiu lando, sed... vi estu kompatema... 
La vic-reĝo ellasis ŝin kaj komencis paŝi en la ĉambro. 
-Varmega tago, ĉu ne?... - diris li. - Ekzistas, oni diras, 
landoj, kie en la monato Meĥir falas de la ĉielo teren blanka 
lanugo, kiu aliiĝas en akvon kaj faras malvarmon. Kama, petu 
viajn diojn, ke ili sendu al mi iom da tiu lanugo!... Sed kion 
mi diras?... Se ili kovrus per ĝi la tutan Egipton, la tuta lanugo fariĝus akvo, sed ĝi ne malvarmigus mian koron... 
-Ĉar vi estas kiel la dia Amon, vi estas la suno, kaŝita en 
homa figuro - respondis Kama. - La mallumo forkuras de 
tie, kien vi turnas vian vizaĝon, kaj sub la brilo de viaj rigardoj kreskas la floroj... 
La princo ree proksimiĝis al ŝi. 
-Sed estu kompatema - murmuretis ŝi. - Vi ja estas bona dio, vi do ne povas fari malbonon al via pastrino... 
La princo ree sin forŝovis kaj skuis, kvazaŭ volante deĵetide si ŝarĝon. Kama rigardis lin de sub siaj mallevitaj palpebroj 
kaj nerimarkeble ekridetis. 
Kiam la silento daŭris tro longe, ŝi demandis: 
-Vi ordonis alvoki min, sinjoro. Jen mi estas kaj mi atendas, ke vi proklamu al mi vian volon. 
-Jes, jes!... - diris la princo, kvazaŭ vekiĝante. - Diru al 
mi, pastrino... Kiu estis tiu, tiel simila al mi, kiun mi vidis en 
via templo, tiam?... 
Kama metis la fingron sur la lipojn. 
-Sankta mistero... - murmuretis ŝi. 
-Unu estas mistero, alio malpermesita - respondis la 
princo. - Mi almenaŭ eksciu, kiu li estas: homo aŭ spirito?... 
-Spirito. 
-Tamen tiu spirito kantis sub viaj fenestroj?... 
Kama ekridetis. 
-Mi ne volas atenci la misterojn de via templo... - diris 
la princo. 
-Vi promesis tion al Hiram - diris la pastrino. 
-Bone!... bone!... - interrompis la ekscitita vic-reĝo. - 
Kaj tial mi parolos pri tiu ĉi miraklo nek kun Hiram, nek kun 
iu alia, sed kun vi... Do Kama, diru al la spirito aŭ homo, kiu 
tiel similas min, ke li plej baldaŭ forlasu Egipton kaj sin montru al neniu. Ĉar... en neniu lando povas esti du kronprincoj ... 
Subite li ekfrapis sian frunton. Ĝis nun li parolis tiel por 
embarasi Kaman, sed en la lasta momento venis al li tute serioza penso: 
-Mi dezirus scii - diris li, severe rigardante Kaman - kial 
viaj samlandanoj montris al mi mian vivantan bildon?... Ĉuili volas averti min, ke ili havas por mi anstataŭulon?... Vere, 
mirigas min ilia faro, 
Kama falis al liaj piedoj. 
-Ho sinjoro! - murmuretis ŝi. - Vi, kiu portas sur via 
brusto nian plej altan talismanon, ĉu vi povas supozi, ke Fenicianoj faras ion por via malutilo?... Konsideru nur... Se 
danĝero minacus vin, aŭ se vi volus trompi viajn malamikojn, 
ĉu tia homo ne estus utila?... Nur tion Fenicianoj volis montri 
al vi en la templo... 
La princo pensis momenton kaj levis la ŝultrojn. 
-Jes - diris li al si. - Se mi bezonus ies ŝirmon!... Sed ĉu 
Fenicianoj pensas, ke mi mem ne sufiĉos al mi?... En tia okazo ili elektus al si malbonan protektanton. 
-Sinjoro - murmuretis Kama - ĉu vi ne scias, ke Ramzes Granda havis, krom sia propra figuro, ankoraŭ du aliajn 
por la malamikoj?... Tiuj du reĝaj ombroj pereis, kaj li vivis 
... 
-Fine, sufiĉe... - interrompis la princo. - Por ke la popoloj de Azio sciu, ke mi estas favora por ili, mi destinas, Kama, 
kvin talentojn por ludoj je la honoro de Astoret, kaj multekostan pokalon por ŝia templo. Ankoraŭ hodiaŭ vi ricevos ĉion. 
Li adiaŭis la pastrinon per movo de la kapo. 
Kiam ŝi foriris, nova fluo de pensoj ekregis lin. 
-Vere, ruzaj estas Fenicianoj. Se tiu ĉi mia vivanta bildo 
estas homo, ili povas doni lin al mi kiel multvaloran donacon, 
kaj mi farus miraklojn, kiajn oni eble neniam vidis en Egipto. La faraono loĝas en Memfiso kaj samtempe montras sin 
en Teboj aŭ Tanis!... La faraono marŝas kun la armeo Babilonon, Asirianoj tien kolektas la ĉefajn fortojn, kaj samtem-pe la faraono kun alia armeo prenas Ninivon... Mi pensas, ke 
Asirianoj estus tre mirigitaj per tia okazo... 
Kaj ree vekiĝis en li surda malamo al la potencaj Azianoj, 
kaj ree vidis sian triumfan ĉaron, traveturantan la batalan 
kampon, plenan de asiriaj kadavroj, kaj korbojn da detranĉitaj manoj. 
Nun la milito fariĝis por lia animo tiel necesa, kiel la pano 
por la korpo. Ne sole li povis per ĝi riĉigi Egipton, plenigi la 
trezorejon kaj akiri eternan gloron, sed ankaŭ li povis satigi, 
ĝis nun senkonscian, hodiaŭ potence vekitan instinkton detrui Asirion. 
Ĝis kiam li ne vidis ĉi tiujn batalistojn kun densaj barboj, 
li ne pensis pri ili. Sed hodiaŭ ili ĝenis lin. Malvaste estis al li 
kun ili en la mondo, kaj iu devis cedi: ili aŭ li. 
Kian rolon ludis en la nuna stato de lia animo Hiram kaj 
Kama? - tion li ne komprenis. Li sentis nur, ke li devas havi 
militon kontraŭ Asirio, kiel migranta birdo sentas, ke en la 
monato Paĥono ĝi devas forflugi al la nordo. 
La pasio de la milito rapide ekregis la princon. Li malpli 
parolis, malpli ofte ridetis, dum la festenoj sidis medite, kaj 
samtempe pli kaj pli ofte pasigis la tempon kun la armeo kaj 
aristokrataro. Vidante la favorojn, kiujn la vic-reĝo verŝis sur 
tiujn, kiuj portas armilojn, la nobelaj junuloj, eĉ pli aĝaj homoj komencis sin enskribi en la regimentojn. Tio altiris la 
atenton de la sankta Mentezufis, kiu sendis al Herhor jenan 
leteron: 
"De la alveno de Asirianoj en la urbon Pi-Bast la kronprinco estas ekscitita, kaj lia kortego havas batalemajn inklinojn. 
Ili trinkas kaj ludas ostojn kiel antaŭe, sed ĉiuj forĵetis delika-tajn vestojn kaj perukojn kaj malgraŭ la terura varmego portas soldatajn kufojn kaj kamizolojn. 
Mi timas, ke tia arma preteco povas ofendi la noblan Sargonon." 
Herhor tuj respondis: 
"Ne malutilas, ke nia viriniĝinta nobelularo ekamis la militajn aferojn, en la tempo kiam venis Asirianoj: ili havos pli 
bonan opinion pri ni. La plej nobla vic-reĝo, inspirita kredeble de la dioj, divenis, ke ĝuste nun oni devas sonorigi la glavojn, kiam ni havas ĉe ni la senditojn de tiel batalema popolo. 
Mi estas certa, ke tiu ĉi brava konduto de nia junularo igos 
Sargonon pripensi kaj faros lin pli cedema en la traktato." 
La unuan fojon, de kiam ekzistis Egipto, juna princo trompis la viglecon de la pastroj... Verdire, staris post li Fenicianoj kaj la ŝtelita de ili sekreto pri la traktato kun Asirio, kion 
la pastroj tute ne suspektis. 
Fine, la plej bona masko por la kronprinco antaŭ la suspektemaj altranguloj estis la moviĝemo de lia karaktero. Ĉiuj 
memoris, kiel facile en la pasinta jaro li ĵetis sin de la manovroj apud Pi-Bailos en la kvietan bienon de Sara, kaj kiel en la 
lasta tempo li flamiĝis vice al festenoj, administraj okupoj, 
pieco, por fine reveni al la festenoj. Kaj tial neniu, ekster Tutmozis, kredus, ke la ŝanĝiĝema junulo havas ian planon, ian 
celon, kiun li penos atingi kun nevenkebla obstino. 
Ĉi tiun fojon oni ne bezonis longe atendi pruvojn de la ŝan- 
ĝiĝemo de la gustoj de Ramzes. 
En Pi-Baston, malgraŭ la varmego, venis Sara kun la tuta 
kortego kaj filo. Ŝi estis iom pala, la infano iom malsaneta aiŭ 
laca, sed ambaŭ havis tre belan aspekton.La princo estis ravita. En la plej bela parto de la palaca ĝardeno li elektis por Sara domon kaj preskaŭ tutajn tagojn sidis ĉe la lulilo de sia filo. 
La festenoj, manovroj kaj malĝojaj meditoj de Ramzes estis 
metitaj flanken; la sinjoroj de lia sekvantaro devis trinki kaj 
amuziĝi solaj, ili baldaŭ demetis la glavojn kaj surmetis plej 
elegantajn vestojn. La ŝanĝo de la kostumo estis por ili tiom 
pli necesa, ke la princo po kelke da ili kondukadis en la loĝejon de Sara, por montri al ili sian infanon; sian filon... 
-Rigardu, Tutmozis - diris li foje al la favorato - kiel bela 
infano; vera roza folieto, kaj el tio devas iam elkreski homo, 
el tia nenio!... Ĉi tiu roza birdido iam paŝos, parolos, eĉ lernos la saĝon en la pastraj lernejoj... 
-Ĉu vi vidas liajn manetojn, Tutmozis?... - kriis la ravita Ramzes. - Ekmemoru bone ĉi tiujn delikatajn manetojn, 
por rakonti pri ili iam, kiam mi donacas al li regimenton kaj 
ordonos porti post mi mian hakilon. Kaj tio estas mia filo, mia 
propra filo!... 
Ne estas mirige, ke kiam tiel parolis la sinjoro, liaj korteganoj ĉagreniĝis, ke ili ne povas fariĝi vartistinoj, eĉ nutristinoj de la infano, kiu havis neniajn dinastiajn rajtojn, estis tamen la unua filo de la estonta faraono. 
Sed tiu ĉi idilio tre baldaŭ finiĝis, ĉar ĝi ne estis dezirinda 
por Fenicianoj. 
Foje la nobla Hiram venis en la palacon kun granda sekvantaro de komercistoj, sklavoj kaj malriĉaj Egiptanoj, al kiuj 
li donadis la almozon, kaj haltinte antaŭ la princo, diris: 
-Favora nia sinjoro! Por doni pruvon, ke via koro estas 
malfermita ankaŭ por ni, Azianoj, vi donacis al ni kvin talentojn, por aranĝi ludojn je la honoro de Astarte. Via volo es-tas plenumita; ni preparis la ludojn, kaj nun ni venas petegi 
vin, ke vi bonvolu honori ilin per via ĉeesto. 
Parolante tion ĉi la grizhara tira princo ekgenuis antaŭ 
Ramzes kaj sur ora plado donis al li oran ŝlosilon de la loĝio 
en la cirko. Ramzes volonte akceptis la inviton, kaj la sanktaj 
pastroj Mefres kaj Mentezufis tute ne oponis, ke la princo 
partoprenu en la soleno por la honoro de Astarte. 
-Antaŭ ĉio Astarte - diris la nobla Mefres al Mentezufis 
- same kiel la ĥaldea Istar, estas nia Izido. Due, se ni permesis al Azianoj konstrui templon sur nia tero, decas de tempo 
al tempo esti ĝentila al iliaj dioj. 
-Ni eĉ havas la devon fari malgrandan ĝentilaĵon al Fenicianoj post nia traktato kun Asirio!... - intermetis ridante la 
nobla Mentezufis. 
Je la kvara horo post la tagmezo la princo kun la nomarĥo 
kaj ĉefaj oficiroj iris en la cirkon, kiu estis konstruita en la 
ĝardeno de Astarte. Tio estis ronda loko, ĉirkaŭita de barilo 
alta kiel du homoj, kaj ĉe la barilo estis multe da seĝoj kaj 
benkoj, amfiteatre metitaj. La konstruaĵo ne posedis tegmenton; sed super la loĝioj estis pendigitaj diverskoloraj tukoj, 
kvazaŭ papiliaj flugiloj, kiujn oni surverŝis per parfuma akvo 
kaj movis por malvarmigi la aeron. 
Kiam la vic-reĝo aperis en la loĝio, Azianoj kaj Egiptanoj, 
kolektiĝintaj en la cirko, akceptis lin per laŭta aklamo. Poste 
la spektaklo komenciĝis per procesio de muzikistoj, kantistoj 
kaj dancistinoj. 
La princo rigardis ĉirkaŭ si. Li havis ĉe la dekstra flanko la 
loĝion de Hiram kaj de la plej eminentaj Fenicianoj, maldekstre la loĝion de la feniciaj pastroj kaj pastrinoj, inter kiuj Kama, okupanta unu el la antaŭaj seĝoj, altiris al si la atentonper sia riĉa vesto kaj beleco. Ŝi havis diafanan veston, ornamitan per diverskoloraj brodaĵoj, orajn braceletojn sur la brakoj kaj kruroj, kaj sur la kapo rubandon kun lotusa floro, arte 
faritan el multekostaj ŝtonoj. 
Kama kun la kunuloj respekte salutis la princon kaj sin turnis al la maldekstra loĝio. Ŝi komencis vivan interparoladon 
kun fremdulo de bela kresko kaj kun griziĝantaj haroj. La 
fremdulo kaj liaj kunuloj havis la barbojn kaj harojn, plektitajn en malgrandajn harligojn. 
Ramzes, kiu venis en la cirkon preskaŭ rekte de sia filo, 
estis bonhumora. Sed kiam li ekvidis, ke Kama parolas kun iu 
fremdulo, forlasis lin la gajeco. 
-Ĉu vi ne scias - demandis li Tutmozison - kiu estas la 
grandulo, kiun amindumas la pastrino?... 
-Tio estas ĝuste la fama babilona pilgrimo, la nobla Sargon. 
-Li ja estas maljunulo! - diris la princo. 
-Sendube li estas pli maljuna ol ni ambaŭ, sed li estas bela 
homo. 
-Ĉu tia barbaro povas esti bela!... - indignis la princo. - 
Mi estas certa, ke li odoras sebon... 
Ambaŭ eksilentis: la princo de kolero, Tutmozis de timo, 
ke li kuraĝis laŭdi homon, kiu ne plaĉis al lia sinjoro. 
Dume en la areno spektaklo sekvis spektaklon. Aperis unuj 
post aliaj: gimnastikistoj, dresistoj de serpentoj, dancistoj, 
ĵonglistoj kaj arlekenoj; ĉiujn akceptis la publiko per laŭtaj 
krioj. 
Sed la vicreĝo estis malgaja. En lia animo revekiĝis la pasioj, dormigitaj por unu momento: malamo al Asirianoj kaj ĵaluzo pro Kama."Kiel povas ĉi tiu virino - pensis li - amindumi tiun ĉi 
maljunan homon, kiu havas vizaĝon de la koloro de tanita 
haŭto, nigrajn maltrankvilajn okulojn kaj barbon de kapro? ..." 
Nur unu fojon la princo turnis pli vivan atenton al la areno. 
Eniris kelke da nudaj Ĥaldeanoj. La plej aĝa metis en la 
teron tri mallongajn lancojn, la pintojn supren, kaj per movoj 
de la manoj dormigis la plej junan. Poste la aliaj prenis lin sur 
la manojn kaj metis sur la lancojn tiel, ke unu subtenis lian 
kapon, dua la dorson, tria la piedojn. 
La dormanta estis rigida, kvazaŭ ligno. Tiam la maljunulo 
faris super li ankoraŭ kelke da movoj per la manoj kaj eltiris 
la lancon, subtenantan la piedojn. Post momento li eltiris 
tiun, sur kiu kuŝis la dorso, fine forpuŝis la lastan, sur kiu estis 
apogita la kapo. 
Kaj en klara tago, antaŭ kelke da miloj da ĉeestantoj la dormanta Ĥaldeano, sen iu ajn apogo, ekpendis horizontale en 
la aero, kelke da metroj super la tero. Fine la maljunulo puŝis 
lin teren kaj vekis. 
En la cirko ekregis mirego. Neniu kuraĝis krii aŭ aplaŭdi. 
Nur el kelkaj loĝioj oni ĵetis florojn. 
Ramzes ankaŭ miris. Li klinis sin al la loĝio de Hiram kaj 
murmuretis al la maljuna princo: 
-Ankaŭ tiun ĉi miraklon vi povus fari en la templo de Astarte? 
-Mi ne konas ĉiujn misterojn de niaj temploj, - respondis li konfuzita - sed mi scias, ke Ĥaldeanoj estas tre lertaj ... 
-Tamen ni ĉiuj vidis, ke la junulo pendis en la aero.-Se oni ne ĵetis sur nin sorĉon - diris Hiram kaj perdis 
sian bonan humoron. 
Post mallonga interakto, dum kiuj en la loĝiojn de la altranguloj oni disportis freŝajn florojn, malvarman vinon kaj 
kukojn, komenciĝis la ĉefa parto de la spektaklo, la batalo de 
la bovoj. 
Ĉe la sonoj de trumpetoj, tamburoj kaj flutoj oni enkondukis en la arenon fortikan bovon, kun tuko sur la kapo, por ke 
li vidu nenion. Poste enkuris kelke da nudaj homoj, armitaj 
per lancoj kaj unu kun mallonga glavo. 
La princo donis signon. La kondukantoj forkuris, kaj unu 
el la armitaj deŝiris de la bovo la tukon. La besto kelke da momentoj staris kvazaŭ surdigita, poste li komencis persekuti la 
lancistojn, kiuj incitis lin per pikado. 
Ĉi tiu vana batalo daŭris dekkelkon da minutoj; la homoj 
turmentis la bovon, kiu ŝaŭmante kaj sangante stariĝis sur la 
postaj piedoj kaj persekutis sur la tuta areno la malamikojn, 
sed neniun povis kapti. 
La princo enuante, anstataŭ la arenon rigardis la loĝion de 
la feniciaj pastroj. Kaj li vidis, ke Kama, proksimiĝinte al Sargon, vive parolis kun li. La Asiriano manĝis ŝin per la rigardo, kaj ŝi ridanta kaj hontanta jen murmuretis al li, sin klinante tiel, ke ŝiaj haroj miksiĝis kun la haregoj de la barbaro, 
jen sin deturnis de li, ŝajnigante koleron. 
Ramzes sentis doloron en la koro. La unuan fojon okazis al 
li, ke virino antaŭ li donis sian preferon al alia viro. Kaj preskaŭ al maljunulo, al Asiriano!... 
Dume inter la publiko eksonis murmuro. Sur la areno la 
homo, armita per glavo, ordonis, ke oni ligu lian maldekstranmanon al la brusto, la aliaj preparis siajn lancojn, kaj oni enkondukis alian bovon. 
Kiam unu el la armitaj viroj deŝiris la tukon de liaj okuloj, 
la bovo sin turnis kaj ĉirkaŭrigardis, kvazaŭ volante kalkuli la 
kontraŭulojn. Poste li mallevis la kapon kaj de sub la palpebroj observis la movojn de la atakantoj. 
En la komenco la lancistoj singarde ŝteliris de la flankoj por 
lin piki. Sed kiam la besto staris ĉiam senmova, ili kuraĝiĝis 
kaj komencis preterkuri antaŭ liaj okuloj, pli kaj pli proksime. 
La bovo ankoraŭ pli mallevis la kapon, sed li staris kvazaŭ 
enigita en la teron. La publiko komencis ridi, sed subite ĝia 
ĝojo aliiĝis en krion de teruro. La bovo elektis momenton, 
saltis antaŭen, trafis la lanciston kaj per unu bato de la kornoj ĵetis lin supren. 
La homo falis teren kun frakasitaj piedoj, kaj la bovo ekgalopis en la alian parton de la areno kaj ree haltis en defenda 
sintenado. 
La lancistoj ĉirkaŭis lin kaj komencis inciti, dume enkuris 
cirkaj servistoj por levi la vunditan, kiu ĝemis. La bovo, malgraŭ duobligitaj pikoj de la lancoj, staris senmove; sed kiam 
la tri servistoj prenis sur la ŝultrojn la svenintan lanciston, kiel 
uragano li ĵetis sin sur la grupon, renversis ilin kaj komencis 
terure piedbati. 
Tumulto ekregis inter la publiko: la virinoj ploris, la viroj 
insultis kaĵ ĵetis sur la bovon ĉion, kion ili havis en la manoj. 
Sur la arenon komencis fali bastonoj, tranĉiloj, eĉ tabuloj de 
la benkoj. 
Tiam alkuris al la furioza besto la homo kun la glavo. Sed 
la lancistoj perdis la kapon kaj ne sufiĉe lin helpis, la bovo do 
renversis lin kaj komencis persekuti la aliajn.Afero vidata neniam ĝis nun en la cirkoj: sur la areno kuŝis 
kvin homoj, la aliaj forkuris de la besto, kaj la publiko kriegis de kolero aŭ teruro. 
Subite, ĉio eksilentis, la spektatoroj leviĝis kaj sin klinis el 
siaj lokoj, la terurita Hiram paliĝis kaj disetendis la manojn... 
Sur la arenon, el la loĝio de la altranguloj, elsaltis du: la princo 
Ramzes kun levita glavo kaj Sargon kun mallonga hakilo. 
La bovo, kun mallevita kapo kaj etendita vosto, kuris ĉirkaŭ la areno, en nubo de polvo. Li kuris rekte al la princo. Sed 
kvazaŭ forpuŝita de la majesto de la reĝa infano, li preterpasis 
Ramzeson, sin ĵetis sur Sargonon kaj... falis sur la loko. La 
lerta kaj gigante forta Asiriano faligis lin per unu bato de la 
hakilo inter la okulojn. 
La publiko kriegis de la ĝojo kaj komencis ŝuti florojn sur 
Sargonon kaj sur lian oferon. Ramzes kun la levita glavo staris 
mirigita kolera, rigardante, kiel Kama elŝiris florojn de siaj 
najbaroj por ĵeti ilin sur la Asirianon. 
Sargon indiferente akceptis la signojn de la admiro de la 
publiko. Li tuŝegis la bovon per la mano por konvinkiĝi, ĉu li 
vivas ankoraŭ, kaj poste proksimiĝis kelke da paŝoj al la princo, diris ion en sia lingvo kaj salutis lin kun memestimo de 
granda sinjoro. 
Sanga nebulo pasis antaŭ la okuloj de Ramzes: li volonte 
trapikus per sia glavo la bruston de la venkinto. Sed li ekregis sin, pensis momenton kaj, demetinte de sia kolo oran ĉenon, donis ĝin al Sargon. 
La Asiriano ree sin klinis, kisis la ĉenon kaj metis ĝin sur 
sian kolon. La princo, kun ruĝaj kaj bluaj makuloj sur la viza- 
ĝo, sin direktis al la pordeto, tra kiu eniradis sur la arenon laaktoroj, kaj profunde humiligita, forlasis la cirkon, aplaŭdata de la publiko.IX 
Estis jam la monato Tot (fino de junio, komenco de julio). 
En la urbo Pi-Bast kaj ĝiaj ĉirkaŭaĵoj komencis malgrandiĝi la alfluo de la popolo pro la varmego. Sed en la kortego 
de Ramzes oni seninterrompe amuziĝis kaj parolis pri la okazo en la cirko. 
La korteganoj laŭdis la kuraĝon de la princo, la mallertuloj admiris la forton de Sargon, la pastroj kun seriozaj mienoj 
murmuretis, ke tamen la kronprinco ne devus sin miksi en la 
batalon kontraŭ la bovoj. Por tio ekzistas aliaj homoj, pagataj kaj tute ne ĝuantaj publikan estimon. 
Ramzes aŭ ne aŭdis la diversajn opiniojn, aŭ ne atentis ilin. 
En lia memoro fiksiĝis du epizodoj de la batalo: la Asiriano 
forŝiris de li la venkon super la bovo kaj amindumis Kaman, 
kiu tre favore akceptis liajn ĝentilaĵojn. 
Ĉar ne konvenis venigi al si la fenician pastrinon, Ramzes 
do foje sendis al ŝi leteron, en kiu li sciigis, ke li volas vidi ŝin 
kaj demandis, kiam ŝi lin akceptos. Per la sama sendito Kama 
respondis, ke ŝi atendos lin vespere. 
Apenaŭ aperis la steloj, la princo elglitis el sia palaco en 
plej granda sekreto (laŭ lia opinio) kaj iris al Kama. 
La ĝardeno de Astarte estis preskaŭ malplena, precipe ĉirkaŭ la domo de la pastrino. La domo estis silenta kaj brulis en 
ĝi apenaŭ kelke da lumoj. 
Kiam la princo nekuraĝe ekfrapis, la pastrino mem malfer-mis al li. En la malluma vestiblo ŝi kisis liajn manojn, murmuretante, ke ŝi estus mortinta, se li tiam en la cirko estus 
vundita de la furioza besto. 
-Sed nun vi devas esti trankvila, de la momento kiam savis min via amanto... 
Kiam ili eniris en lumigitan ĉambron, la princo rimarkis, ke 
Kama ploras. 
-Kion tio signifas? - demandis li. 
-Deturnis sin de mi la koro de mia estro - diris ŝi. - Kaj 
eble prave... 
La kronprinco komencis maldolĉe ridi. 
-Vi do jam estas lia amatino, aŭ nur estas fariĝonta, vi 
sankta filino?... 
-Amatino?... Neniam!... Sed mi povas fariĝi edzino de tiu 
terura homo. 
Ramzes salte leviĝis de la seĝo. 
-Ĉu mi dormas?... - ekkriis li - aŭ ĉu Set ĵetis sur min 
malbenon?... Vi, pastrino, kiu gardas la fajron ĉe la altaro de 
Astarte kaj sub timo de morto devas resti virga, vi edziniĝas? 
... Vere la fenicia mensogemo estas pli malbona, ol oni rakontas!... 
-Aŭskultu min, sinjoro - respondis ŝi, viŝante la larmojn 
- kaj kondamnu, se mi tion meritas. Sargon volas min preni kiel edzinon kiel unuan edzinon. Laŭ nia regularo, pastrino en tre esceptaj okazoj povas fariĝi edzino, sed nur de viro 
de reĝa sango. Sargon estas boparenco de la reĝo Assar... 
-Kaj vi edziniĝos kun li?... 
-Se la plej alta konsilantaro de la tiraj pastroj ordonos al 
mi, kion mi povos fari?... - respondis ŝi, ree dronante en larmoj.-Kaj per kio Sargon povas interesi ĉi tiun konsilantaron? 
- demandis Ramzes. 
-Ŝajnas, ke li ĝin tre interesas - respondis ŝi kun sopiro. 
- Fenicion, oni diras, Asirianoj estas prenontaj, kaj Sargon 
estos ilia satrapo... 
-Vi freneziĝis, - ekkriis la princo. 
-Mi diras, kion mi scias. En nia templo jam duan fojon 
komenciĝas preĝoj, por deturni de Fenicio la malfeliĉon... La 
unuan fojon ni preĝis antaŭ via alveno al ni, sinjoro... 
-Kial ree nun?... 
-Ĉar antaŭ kelke da tagoj, oni diras, venis Egipton ĥaldea 
pastro Istubar kun leteroj; en kiuj la reĝo Assar nomas Sargonon sia ambasadoro kaj rajtigito por traktato pri anekso de 
Fenicio. 
-Sed mi... - interrompis la princo. 
Li volis diri: "Mi scias nenion", sed li haltis. Li komencis ridi 
kaj respondis: 
-Kama, mi ĵuras al vi je la honoro de mia patro, ke Asirio 
ne prenos Fenicion. Ĉu tio sufiĉas? 
-Ho sinjoro!... sinjoro!... - ekkriis ŝi, falante al liaj piedoj. 
-Nun mi esperas, ke vi ne fariĝos edzino de ĉi tiu vulgarulo? 
-Oh!... - diris ŝi sin skuante de abomeno. - Ĉu vi povas 
demandi? 
-Kaj vi estos mia... - murmuretis la princo. 
-Vi do volas mian morton?... - respondis ŝi terurita. - 
Se vi tion deziras, mi estas preta... 
-Mi volas, ke vi vivu... - murmuretis la pasia princo - 
ke vi vivu, apartenante al mi.-Tio ne estas ebla... 
-Kaj la plej alta konsilantaro de la tiraj pastroj?... 
-Ĝi povas nur edzinigi min... 
-Vi ja eniros en mian domon. 
-Se mi eniros tien ne kiel via edzino, mi mortos... Sed mi 
estas preta... eĉ ne vidi la morgaŭan sunon... 
-Estu trankvila - respondis serioze la princo. - Sendan- 
ĝera estas tiu, kiu akiris mian favoron. 
Kama ree ekgenuis antaŭ li. 
-Kiel tio povas fariĝi? - demandis ŝi, kunmetante la manojn. 
Ramzes estis tiel ekscitita, ke li jam forgesis pri sia rango 
kaj pri siaj devoj, ke li estis preta promesi al la pastrino edzi- 
ĝon. Malhelpis lin ne la prudento, sed ia sekreta instinkto. 
-Kiel tio estas ebla?... Kiel tio estas ebla?... - murmuretis 
Kama, manĝegante lin per la okuloj kaj kisante liajn piedojn. 
La princo levis ŝin, sidiĝis malproksime de ŝi kaj respondis 
kun rideto: 
-Kiel tio estas ebla?... Mi tuj klarigos al vi. Mia lasta profesoro, antaŭ ol mi fariĝis plenaĝa, estis maljuna pastro, kiu 
konis multajn strangajn historiojn el la vivo de la dioj, reĝoj, 
pastroj, eĉ de la simplaj oficistoj kaj kamparanoj. Ĉi tiu maljunulo, fama per sia pieco kaj mirakloj, mi ne scias kial, ekstreme ne amis la virinojn, eĉ timis ilin. Kaj tial plej ofte li priskribis la virinan trompemon kaj foje por pruvi, kian povon vi 
havas super la vira gento, li rakontis al mi sekvantan historion: 
Juna kaj malriĉa skribisto, ne havanta en la sako eĉ kupran 
utenon, sed nur hordean platan kukon, migris el Teboj en 
Malsupran Egipton por trovi okupon. Oni diris al li, ke en ĉitiu parto de la regno loĝas la plej riĉaj sinjoroj kaj komercistoj, kaj se lin favoros la sorto, li povas trovi oficon, kiu riĉigos lin. 
Li iris sur la bordo de Nilo (li ne havis monon por pagi lokon sur la ŝipo) kaj pensis: 
-Kiel ne antaŭzorgemaj estas la homoj, kiuj heredinte de 
siaj patroj unu talenton, du, eĉ dek talentojn, ne pligrandigas 
la trezoron per komercado aŭ pruntado por procentoj, sed 
malŝparas sian riĉaĵon oni ne scias por kio? Mi, se mi havus 
unu draĥmon... unu draĥmo estas tro malmulte... sed se mi 
havus unu talenton, aŭ pli bone pecon da tero, mi pligrandigus ĝin ĉiujare, kaj ĉe la fino de mia vivo mi estus tiel riĉa, kiel 
la plej riĉa nomarĥo. 
-Sed kion fari?... - diris li kun sopiro. - La dioj, oni vidas, protektas nur la malsaĝulojn, kaj min la saĝo plenigas de 
la peruko ĝis la nudaj kalkanoj. Kaj se en mia koro kaŝiĝas 
grajno de malsaĝo, ĝi estas la jena: vere mi ne scius malŝpari la riĉaĵon, mi eĉ ne scius, kiel entrepreni tiel sendian faron? 
Tiel meditante, la malriĉa skribisto preterpasis domon, antaŭ kiu sidis homo ne juna, ne maljuna, kun tre penetrema 
rigardo, kiu atingis ĝis la fundo de la koro. La skribisto, saĝa 
kiel cikonio, tuj komprenis, ke tio devas esti iu dio, kaj salutinte lin diris: 
-Mi salutas vin, respektinda posedanto de ĉi tiu domo, kaj 
mi malĝojas, ke mi ne havas vinon nek viandon kaj ne povas 
dividi ilin kun vi, por montri al vi, ke mi respektas vin kaj ke 
ĉio, kion mi posedas, apartenas al vi. 
La ĝentileco de la juna skribisto plaĉis al Amon, ĉar tio estis 
li en homa figuro. Rigardante lin, li demandis: 
-Pri kio vi pensis, irante ĉi tien? Ĉar mi vidas la saĝon survia frunto, kaj mi apartenas al la nombro de tiuj, kiuj kolektas 
la vortojn de la vero, kiel la perdriko tritikon. 
La skribisto eksopiris. 
-Mi pensis - diris li - pri mia mizero kaj pri la senprudentaj riĉuloj; kiuj, oni ne scias por kio kaj kiel, malŝparas 
riĉaĵojn. 
-Kaj vi ne malŝparus? - demandis la dio, konservante la 
homan figuron. 
-Ekrigardu min, sinjoro - diris la skribisto. - Mi havas 
truplenajn ĉifonojn kaj mi perdis la sandalojn sur la vojo, sed 
la papiruson kaj inkujon mi ĉiam portas kun mi, kiel la propran koron. Ĉar leviĝante kaj kuŝiĝante, mi ripetas, ke pli bona estas malriĉa saĝo, ol riĉa malsaĝo. 
Se do mi estas tia, se mi povas esprimi miajn pensojn per 
du skribmanieroj kaj fari plej malsimplan kalkulon, se mi konas ĉiujn kreskaĵojn kaj ĉiujn bestojn, kiuj ajn estas sub la 
ĉielo, ĉu vi povas supozi, ke mi, kiu posedas tian saĝon, estus 
kapabla malŝpari riĉaĵon? 
La dio ekmeditis kaj diris: 
-Via elokventeco fluas rapide, kiel Nilo apud Memfiso, 
sed se efektive vi estas tiel saĝa, skribu al mi dumaniere: 
Amon. 
La skribisto prenis inkujon kaj penikon kaj en daŭro de 
nelonga tempo skribis dumaniere: Amon, kaj tiel klare, ke eĉ 
mutaj kreaĵoj haltadis, por honori la sinjoron. 
La dio estis kontenta kaj aldonis: 
-Se vi estas same lerta en la kalkuloj, kiel en la skribado, 
faru kalkulon en sekvanta komerca afero: se por unu perdriko 
oni donas al mi kvar kokinajn ovojn, kiom da kokinaj ovoj oni 
devas doni al mi por sep perdrikoj?La skribisto kolektis ŝtonetojn, metis ilin diversmaniere kaj 
antaŭ la subiro de la suno respondis, ke sep perdrikoj valoras dudek ok kokinajn ovojn. 
La ĉiopova Amon ekridetis, ke li vidas antaŭ si tiel eksterordinaran saĝulon kaj diris: 
-Mi vidas, ke vi parolis veron pri via saĝo. Se vi montros 
vin same persista en la virto, mi faros, ke vi estos feliĉa ĝis la 
fino de la vivo, kaj post la morto viaj filoj metos vian ombron 
en belan tombon. Kaj nun diru al mi: kian riĉaĵon vi deziras, 
kiun vi ne sole ne malŝparos, sed eĉ pligrandigos? 
La skribisto falis al la piedoj de la kompatema dio kaj respondis: 
-Se mi posedus almenaŭ ĉi tiun terdomon kaj kvar mezurojn da tero, mi estus riĉa. 
-Bone - diris la dio - sed antaŭe ĉirkaŭrigardu, ĉu ĉi tio 
sufiĉos al vi? 
Li alkondukis lin al la terdomo kaj daŭrigis: 
-Jen vi havas ĉi tie kvar kufojn kaj antaŭtukojn, du tukojn 
por malbona vetero kaj du parojn da sandaloj. Ĉi tie vi havas 
fajrujon, tie benkon, sur kiu oni povas dormi, pistilon por la 
tritiko kaj vazon por la pasto. 
-Kaj ĉi tio? - demandis la skribisto, montrante figuron, 
kovritan per tolo. 
-Ĉi tion solan vi ne devas tuŝi, alie vi perdos la tutan ri- 
ĉaĵon. 
-Ah - ekkriis la skribisto - tio povas stari mil jarojn, kaj 
mi ne tuŝos ĝin... Kun permeso de via moŝto: kian bienon oni 
vidas tie?... 
Kaj li klinis sin tra la fenestro de la terdomo. 
-Saĝaj estas viaj vortoj - diris Amon. - Ĉar tio estas bie-no, kaj eĉ tre bela. Ĝi havas vastan domon, kvardek mezurojn 
da tero, dekkelkon da brutoj kaj dek sklavojn. Se vi preferus 
posedi tiun bienon... 
La skribisto falis al la piedoj de la dio. 
-Ĉu ekzistas - diris li - tia homo sub la suno, kiu ne preferus tritikan bulkon, ol hordean?... 
Aŭdinte tion, Amon diris miraklan vorton, kaj tuj ili troviĝis en vasta biena domo. 
-Vi havas ĉi tie - diris la dio - skulptitan liton, kvin tablojn dek seĝojn. Vi havas ĉi tie broditajn vestojn, kruĉojn kaj 
glasojn por vino, olean lampon kaj portilon... 
-Kaj kio estas tio? - demandis la skribisto, montrante 
figuron kovritan per muslino, starantan en angulo. 
-Tion solan - diris la dio - ne tuŝu, alie vi perdos la tutan riĉaĵon. 
-Eĉ se mi vivus dek mil jarojn - ekkriis la skribisto - mi 
ne tuŝos ĝin!... Ĉar mi opinias, ke post la saĝo plej bona estas la riĉaĵo. 
-Sed kion oni vidas tie? - demandis li post momento, 
montrante grandan palacon en ĝardeno. 
-Tio estas princaj bienoj - respondis la dio. - Palaco, 
kvincent mezuroj da tero, cent sklavoj kaj kelkcento da brutoj. Tio estas grandaj bienoj, sed se vi pensas, ke via saĝo sufiĉos por... 
La skribisto ree falis al la piedoj de Amon, verŝante larmojn 
de ĝojo. 
-Ho sinjoro!... - kriis li. - Kie estas tia frenezulo, kiu ne 
preferus barelon da vino, ol glason da biero? 
-Viaj vortoj estas vortoj de la saĝulo, kiu solvas plej malfacilajn kalkulojn - diris Amon.Li diris la grandan miraklan vorton, kaj ili ambaŭ kun la 
skribisto troviĝis en la palaco. 
-Vi havas ĉi tie - diris la bona dio - manĝoĉambron, en 
ĝi oritajn kanapojn kaj seĝojn, inkrustitajn per diverskolora 
ligno. Malsupre estas kuirejo por kvin kuiristoj, provizejo, kie 
vi trovos ĉiajn viandojn, fiŝojn kaj kukojn, fine kelo kun plej 
bonaj vinoj. Vi havas ĉi tie dormoĉambron kun movebla tegmento, per kiu la sklavoj malvarmigos vin dum via dormo. Mi 
turnas vian atenton al la lito, kiu estas el cedra ligno kaj sin 
apogas sur kvin leonaj piedegoj, el arte fandita bronzo. Vi 
havas ĉi tie vestejon, plenan de tolaj kaj atlasaj vestoj, kaj en 
la kestoj vi trovos ringojn, ĉenojn kaj braceletojn... 
-Kaj kio estas ĉi tio? - demandis la skribisto, montrante 
figuron, kovritan per vualo, brodita per oraj kaj purpuraj fadenoj. 
-Ĝuste tio, kion vi devas eviti - respondis la dio. - Se vi 
tuŝos ĝin, via grandega riĉaĵo estos perdita. Kaj vere mi diras 
al vi, ke nemulte da similaj bienoj ekzistas en Egipto. Mi devas ankoraŭ aldoni, ke en la trezorejo kuŝas dek talentoj da 
oro kaj da multvaloraj ŝtonoj. 
-Mia estro!... - ekkriis la skribisto. - Permesu al mi starigi sur la unua loko en ĉi tiu palaco vian oran statuon, antaŭ 
kiu trifoje ĉiutage mi bruligos incenson... 
-Sed tion evitu!... - respondis Amon, montrante la figuron, kovritan per vualo. 
-Mi devus perdi la saĝon kaj esti pli senprudenta, ol sovaĝa porko, por kiu la vino valoras tiom, kiom la elverŝaĵoj - 
diris la skribisto. - La figuro en la vualo povas pentofari ĉi tie 
cent mil jarojn, kaj mi ne tuŝos ĝin, se tia estas via volo...-Memoru, ke vi perdus ĉion!... - ekkriis la dio kaj malaperis. 
La skribisto, radianta de feliĉo, komencis promeni tra sia 
palaco kaj elrigardi tra la fenestroj. Li vizitis la trezorejon, 
pesis la oron en la manoj: ĝi estis peza; li rigardis la ŝtonojn: 
ili estis veraj. Li ordonis alporti al si manĝaĵon: tuj enkuris 
sklavoj, banis lin, razis kaj surmetis al li delikatajn vestojn. 
Li sate manĝis kaj trinkis, kiel neniam antaŭe: lia malsato 
kuniĝis kun la bonegeco de la manĝaĵoj en mirindan guston. 
Li bruligis parfumojn antaŭ la statuo de Amon kaj ornamis 
ĝin per freŝaj floroj. Poste li sidiĝis ĉe la fenestro. 
En la korto blekis paro da ĉevaloj, jungitaj al skulptita kaleŝo. En alia loko aro da homoj kun lancoj kaj retoj trankviligis ĉashundojn, kiuj brulis de deziro kuri al la ĉaso. Antaŭ 
la grenejo skribisto akceptis grenon de terkulturistoj, antaŭ la 
stalo alia skribisto akceptis kalkulojn de estro de paŝtistoj. 
En malproksimo oni vidis olivan arbaron, altaĵon kovritan 
de vinberoj, tritikajn kampojn, kaj ĉie dense dissemitajn daktilarbojn. 
-Vere! - diris li al si - mi estas hodiaŭ riĉa tiel, kiel mi 
tion meritas. Sole tio mirigas min, ke mi povis tiel longe vivi 
en mizero kaj malestimo! Mi devas ankaŭ konfesi, ke mi dubas, ĉu mi povos pligrandigi ĉi tiun grandegan riĉaĵon, ĉar mi 
ne bezonas pli multe kaj mi ne havos tempon por zorgi pri 
spekulacioj. 
Li tamen komencis enui en la ĉambroj, li do rigardis la ĝardenon, ĉirkaŭveturis la kampojn, parolis kun la servistoj, kiuj 
falis teren antaŭ li, kvankam ili estis tiel vestitaj, ke ankoraŭ 
hieraŭ li kun respekto kisus iliajn manojn. Sed ĉar ankaŭ tieli enuis, li do revenis en la palacon, kaj rigardis sian provizejon kaj kelon, kaj la meblojn en la ĉambroj. 
-Tio estas bela - diris li al si - sed pli belaj estus mebloj 
el pura oro, kaj vazoj el multekostaj ŝtonoj. 
Liaj okuloj sin turnis senvole al la angulo, kie staris la figuro, kovrita per brodita vualo kaj - sopiris. 
-Sopiru, sopiru! - pensis li - prenante parfumon, por 
bruligi ĝin antaŭ la statuo de Amon. 
-Li estas bona dio - pensis li - kiu ŝatas la bonajn ecojn 
de la saĝuloj, eĉ nudpiedaj, kaj estas justa por ili. Kiel belan 
riĉaĵon li donis al mi!... Vero estas, ke ankaŭ mi honoris lin, 
skribante dumaniere lian nomon: Amon, sur la pordo de la 
terdomo. Kaj kiel bele mi kalkulis al li: kiom da kokinaj ovoj 
li ricevos por sep perdrikoj? Pravaj estis miaj majstroj, dirante, ke la saĝo eĉ al la dioj malfermas la buŝon. 
Li ekrigardis ree en la angulon. La figuro kovrita per la vualo ree eksopiris. 
-Mi dezirus scii, - diris al si la skribisto - kial mia amiko Amon malpermesis al mi tuŝi ĉi tiun malgrandan objekton, kiu staras tie en la angulo? Estas vero, ke por tia riĉaĵo li 
havis rajton meti kondiĉojn, sed mi ne farus tion al li. Ĉar se 
la tuta palaco estas mia propraĵo, se mi povas uzi ĉion en ĝi, 
kial mi ne povus tuŝi tion? 
Oni diras tiel: malpermesite estas tuŝi! Sed estas permesite vidi! 
Li proksimiĝis al la figuro, demetis singarde la vualon, rigardis: io tre bela. Kvazaŭ bela juna knabo, sed ne knabo... 
Tio havis longajn harojn ĝis la genuoj, delikatajn trajtojn kaj 
rigardon, plenan de dolĉeco. 
-Kio vi estas? - diris li al la figuro.-Mi estas virino - respondis la figuro per tiel penetrema 
voĉo, ke ĝi trapikis lian koron, kiel fenicia ponardo. 
-Virino?... - pensis la skribisto. - Pri tio mi lernis nenion 
en la pastra lernejo. Virino?... - ripetis li. - Kaj kion vi havas ĉi tie? 
-Tio estas miaj okuloj. 
-Okuloj?... Kion vi povas vidi per tiaj okuloj, kiuj povas 
fandiĝi de plej malforta lumo? 
-Miaj okuloj ne estas kreitaj, por ke mi rigardu, sed por ke 
vi ilin rigardu - respondis la figuro. 
-Strangaj okuloj - diris al si la skribisto, pasante tra la 
ĉambro. 
Li ree haltis antaŭ la figuro kaj demandis: 
-Kaj kion vi havas tie? 
-Tio estas mia buŝo. 
-Pro dioj! vi mortos de malsato - ekkriis li - ĉar per tiel 
malgranda buŝo oni ne povas satmanĝi!... 
-Ĝi ne estas kreita por manĝado - respondis la figuro - 
sed por ke vi kisu ĝin. 
-Kisi?... - ripetis la skribisto - ankaŭ tion mi ne lernis 
ĉe la pastroj... Kaj kio estas tio?... 
-Tio estas miaj manetoj. 
-Manetoj?... Bone, ke vi diris al mi, ke tio estas manetoj, 
ĉar per tiaj manetoj vi ne povus fari ion, eĉ melki ŝafinon. 
-Miaj manoj ne estas por laborado. 
-Por kio do?... - ekmiris la skribisto, disigante ŝiajn fingrojn... 
(- Kiel mi viajn - diris la kronprinco; karesante la malgrandan manon de la pastrino.)-Por kio do estas faritaj tiel belaj manoj? - demandis la 
skribisto la figuron. 
-Por ĉirkaŭpreni vian kolon. 
-Vi volas diri: por preni je la nuko?... - ekkriis la terurita skribisto, kiun la pastroj ĉiam prenis je la nuko, kiam li estis 
vergota. 
-Ne je la nuko, sed jen tiel... 
-Kaj ŝi ĉirkaŭprenis - daŭrigis la princo - lian kolon, jen 
tiel... (Li ĉirkaŭis la sian per la manoj de la pastrino.) 
-Sinjoro, kion vi faras?... - murmuretis Kama. - Tio ja 
estas mia morto... 
-Estu trankvila - respondis la princo - mi nur montras 
al vi, kion tiu figuro faris kun la skribisto... 
... Subite ektremis la tero, la palaco malaperis, malaperis 
la hundoj, ĉevaloj kaj sklavoj. La altaĵo kovrita de vinberoj 
fariĝis ŝtonego, la olivarboj - dornujoj, kaj la tritiko - sablo... 
La skribisto, kiam li rekonsciiĝis en la brakoj de sia amatino, komprenis, ke li estas sama mizerulo, kia li estis hieraŭ 
sur la strato. Sed li ne bedaŭris siajn riĉaĵojn, ĉar li havis virinon, kiu amis kaj karesis lin. 
-Do ĉio malaperis, sed ŝi ne malaperis - ekkriis naive 
Kama. 
-La kompatema Amon lasis ŝin al li por konsolo - diris 
la princo. 
-Ah, Amon do estas kompatema nur por la skribistoj! - 
respondis Kama. - Sed kion signifas ĉi tiu historio? 
-Divenu. Cetere vi aŭdis, kion la mizera skribisto forlasis 
por la kisoj de virino... 
-Sed tronon li ne forlasus - interrompis la pastrino.-Kiu scias?... se oni tre petus lin - murmuretis pasie 
Ramzes. 
-Ho ne!... - ekkriis Kama, elŝirante sin el lia ĉirkaŭpreno. - La tronon li ne forlasu, ĉar tiam kio restus de liaj promesoj por Fenicio!... 
Ili ambaŭ rigardis fikse unu la alian longe... longe... En ĉi 
tiu momento la princo eksentis kvazaŭ vundon en la koro kaj 
el tiu vundo kvazaŭ forkuris iu sento. Ne la pasio, ĉar la pasio 
restis, sed la respekto, kredo al Kama. 
-Strangaj estas ĉi tiuj Fenicianinoj - pensis la princo - 
oni povas frenezi pro ili, sed oni ne povas al ili konfidi!... 
Li sentis sin laca kaj adiaŭis Kaman. Li ĉirkaŭrigardis la 
ĉambron, kvazaŭ ne povante ĝin forlasi, kaj forirante diris al 
si: 
-Tamen vi estos mia kaj la feniciaj dioj ne mortigos vin, se 
ili zorgas pri siaj temploj kaj pastroj!... 
Apenaŭ Ramzes forlasis la palacon de Kama, en la ĉambron de la pastrino enkuris juna Greko, tre bela kaj tute simila 
al la egipta princo. Furiozo brulis sur lia vizaĝo. 
-Likon!... - ekkriis Kama terurite. - Kion vi faras ĉi 
tie? ... 
-Malnobla vipuro!... - respondis la Greko per sonora vo- 
ĉo. - Unu monato ne pasis ankoraŭ de la vespero, kiam vi 
ĵuris, ke vi amas min, ke vi forkuros kun mi Grekujon, kaj jam 
vi ĵetas vin al la kolo de alia amanto. Ĉu mortis la dioj, ĉu 
forkuris de ili la justeco?... 
-Freneza ĵaluzulo - interrompis la pastrino - vi mortigos min... 
-Certe, mi mortigos vin, ne via ŝtoniĝinta diino... Per tiujĉi manoj -kriis li, etendante la fingrojn, kvazaŭ ungegojn - 
mi sufokus vin, se vi fariĝus amatino... 
-Kies?... 
-Ĉu mi scias?... Verŝajne de ambaŭ: de la maljuna Asiriano kaj de la princido, al kiu mi frakasos la kapon, se li vagados ĉi tie... Princo!... Li havas ĉiujn virinojn de la tuta Egipto... kaj li deziras ankoraŭ fremdajn pastrinojn... La pastrinoj estas por la pastroj, ne por la fremduloj... 
-Kaj vi, ĉu vi ne estas fremda por ni? - diris ŝi fiere. 
-Vipuro!... - eksplodis ree la Greko. - Mi ne povas esti 
fremda por vi, ĉar mi oferas al viaj dioj mian voĉon, per kiu 
ornamis min la dioj... Kaj kiom da fojoj kun helpo de mia 
persono vi trompis la malsaĝajn Azianojn, ke la kronprinco 
sekrete aliĝis al via religio?... 
-Silentu!... Silentu!... - siblis la pastrino, fermante al li 
la buŝon per la mano. 
Io sorĉa devis esti en ŝia tuŝo, ĉar la Greko tuj trankviliĝis 
kaj komencis paroli malpli laŭte: 
-Aŭskultu, Kama. Baldaŭ en Sebenika golfo albordiĝos 
ŝipo, direktata de mia frato. Penu aranĝi, ke la ĉefpastro sendu vin en la urbon Pi-uto, de kie ni fine forkuros en la nordan Grekujon, en tian lokon, kiu ne vidis ankoraŭ Fenicianojn ... 
-Ĝi ekvidos ilin, se mi kaŝos min tien - interrompis la 
pastrino. 
-Se unu haro falus de via kapo, - murmuretis la furioza 
Greko - mi ĵuras, ke Dagon... ke ĉiuj ĉi tieaj Fenicianoj pagos ĝin per siaj kapoj, aŭ mortaĉos en la minejoj! Ili ekscios, 
kion povas Greko... 
-Kaj mi, mi diras al vi - respondis la pastrino per samavoĉo - ke antaŭ ol mi ne kolektos dudek talentojn, mi ne 
moviĝos de ĉi tie... 
-Kie vi prenos la reston? 
-Donos ĝin al mi Sargon kaj la kronprinco. 
-Sargon, mi konsentas, sed la princon mi ne volas!... 
-Malsaĝa Likon, ĉu vi ne vidas, kial plaĉas al mi iom ĉi tiu 
junulo?... Li rememorigas vin. 
La Greko tute trankviliĝis. 
-Bone, bone!... - murmuris li. - Mi komprenas, ke kiam 
virino povas elekti inter la kronprinco kaj tia kantisto kiel mi, 
mi ne bezonas timi... Sed mi estas ĵaluza kaj vivega, mi do 
petas vin, ne permesu al li intimaĵojn. 
Li kisis ŝin, elglitis el la ĉambro kaj malaperis en la malluma ĝardeno. 
Kama etendis post li la kunpremitan pugnon. 
-Malnobla arlekeno!... - murmuretis ŝi - kiu apenaŭ 
povus esti ĉe mi kantanta sklavo...X 
Kiam en la sekvinta tago Ramzes venis viziti sian filon, li 
trovis Saran dronanta en larmoj. Li demandis pri la kaŭ- 
zo. En la komenco ŝi respondis, ke nenio estas al ŝi, poste ke 
ŝi estas malĝoja, fine ŝi falis al la piedoj de Ramzes kun granda ploro. 
-Sinjoro... sinjoro mia!... - murmuretis ŝi. - Mi scias, ke 
vi ne amas min plu, sed almenaŭ evitu la danĝeron... 
-Kiu diris al vi, ke mi ne amas vin plu? - demandis la 
princo kun miro. 
-Vi ja havas tri novajn virinojn en via domo... fraŭlinojn 
de alta deveno... 
-Jen kio... 
-Kaj vi kuras en danĝeron por kvara, por perfida Fenicianino... 
La princo konfuziĝis. De kie Sara povis ekscii pri Kama kaj 
diveni, ke ŝi estas perfida?... 
-Kiel la polvo englitas en keston, tiel malnoblaj novaĵoj 
penetras, en plej trankvilajn domojn - diris Ramzes. - Kiu 
parolis al vi pri la Fenicianino?... 
-Malbona antaŭdiro kaj mia koro. 
-Ekzistas do eĉ antaŭdiroj?... 
-Teruraj! Iu maljuna pastrino eksciis, oni diras, el kristala globo, ke ni ĉiuj pereos dank' al Fenicianoj, almenaŭ mi kaj 
... mia filo!... - eksplodis Sara.-Kaj vi, kiu kredas la Solan, Jehovon, vi timas la babiladon 
de iu malsaĝa maljunulino, eble intrigantino?... Kie estas via 
granda Dio?... - 
-Mia Dio estos nur mia, kaj tiuj estas viaj, mi do devas 
respekti ilin. 
-La maljunulino do parolis al vi pri Fenicianoj? - demandis Ramzes. 
-Ŝi antaŭdiris al mi jam antaŭe, ankoraŭ apud Memfiso, 
ke mi devas min gardi de Fenicianino - respondis Sara. - 
Sed nur ĉi tie ĉiuj parolas pri iu fenicia pastrino. Ĉu mi scias, 
eble nur deliras mia kapo, plena de ĉagreno. Oni eĉ diris, ke 
se ne influus ŝiaj sorĉoj, vi ne estus saltinta tiam, sinjoro, en 
la arenon... Ah, se la bovo vin mortigus!... Ankoraŭ hodiaŭ, 
kiam mi pensas pri la malfeliĉo, kiu povis vin trafi, mia koro 
glaciiĝas... 
-Ridu tion, Sara - interrompis gaje la princo. - Kiun mi 
levas ĝis mi, staras tiel alte, ke neniu timo devas lin atingi... 
Tiom malpli malsaĝaj novaĵoj. 
-Kaj la malfeliĉo? Ĉu ekzistas sufiĉe alta monto, kien ne 
atingus ĝia sago?... 
-La patrineco lacigis vin, Sara - diris la princo - kaj la 
varmego konfuzas viajn pensojn, jen kial vi malĝojas sen kaŭ- 
zo. Estu trankvila kaj gardu mian filon. La homo - diris li 
medite - kiu ajn li estas: Feniciano aŭ Greko, povas malutili al estaĵoj, similaj al li, sed ne al ni, kiuj estas la dioj de ĉi tiu 
mondo. 
-Kion vi diris pri Greko?... Kia Greko?... - demandis 
maltrankvile Sara. 
-Mi diris: Greko?... Mi scias nenion pri tio. Eble tia vorto elglitis el mia buŝo, aŭ eble vi malbone aŭdis.Li kisis Saran kaj sian filon kaj adiaŭis ilin. Sed li ne forpelis 
la maltrankvilon. 
"Fine oni devas diri al si, ke en Egipto neniu sekreto povas 
resti kaŝita. Min spionas la pastroj kaj miaj korteganoj eĉ 
tiam, kiam ili estas ebriaj aŭ nur ŝajnigas, kaj Kaman gardas 
la serpentaj pupiloj de Fenicianoj. Se ili ankoraŭ ne kaŝis ŝin 
de mi, kredeble ili ne multe zorgas pri ŝia virto. Cetere kontraŭ kiu?... Kontraŭ mi, al kiu ili mem malkovris la trompojn 
de sia templo!... Kama apartenos al mi... Ili tro bezonas min 
... Ili ne volos altiri sur sin mian koleron..." 
Post kelke da tagoj venis al la princo la sankta pastro Mentezufis, la helpanto de la nobla Herhor en la milita ministrejo. Ramzes, rigardante la palan vizaĝon kaj mallevitajn okulojn de la profeto, divenis, ke ankaŭ li jam scias pri la Fenicianino. Eble eĉ de sia pastra vidpunkto li volos riproĉi lin. Sed 
Mentezufis ĉi tiun fojon ne tuŝis la korajn aferojn de la princo. 
Kun oficiala mieno salutinte la princon, la profeto sidiĝis 
sur la montrita al li loko kaj diris: 
-El la memfisa palaco de la sinjoro de la eterneco oni sciigis al mi, ke en la lasta tempo venis Pi-Baston la granda ĥaldea pastro Istubar, la kortega astrologo kaj konsilisto de la 
nobla reĝo Assar. 
La princo volis suflori al Mentezufis la celon de la vojaĝo 
de Istubar, sed li mordis la lipojn kaj silentis. 
-La glora Istubar - daŭrigis la pastro - kunportis dokumentojn, laŭ kiuj Sargon, la boparenco kaj satrapo de la reĝo 
Assar, estas nomita ambasadoro kaj rajtigito de ĉi tiu potenca monarĥo... 
Ramzes apenaŭ sukcesis haltigi ridan eksplodon. La seri-ozeco, kun kiu Mentezufis bonvolis malkovri parton de la 
sekretoj, jam de longe konataj de la princo, plenigis lin per 
gajeco kaj malestimo. 
"Do ĉi tiu ĵonglisto - pensis la kronprinco - eĉ ne antaŭ- 
sentas en sia animo, ke mi konas ĉiujn iliajn friponaĵojn?..." 
-La nobla Sargon kaj la respektinda Istubar - daŭrigis 
Mentezufis - iros Memfison por kisi la piedojn de lia sankteco. Sed antaŭe via ekscelenco, kiel la vic-reĝo, bonvolos 
favore akcepti la altrangulojn kaj ilian sekvantaron. 
-Tre volonte - respondis la princo - kaj profitante la 
okazon, mi demandos ilin: kiam Asirio pagos al ni la malnovajn tributojn? 
-Via ekscelenco farus tion? - demandis la pastro, rigardante liajn okulojn. 
-Antaŭ ĉio tion!... Nia trezorejo bezonas tributojn!... 
Mentezufis subite leviĝis de la seĝo kaj per solena kvankam mallaŭta voĉo diris: 
-Anstataŭanto de nia sinjoro kaj de la disdonanto de la 
vivo, en la nomo de lia sankteco mi malpermesas al vi paroli 
kun iu ajn pri la tributoj, kaj precipe kun Sargon, Istubar aŭ 
iu ajn de ilia sekvantaro. 
-Pastro - diris li, ankaŭ leviĝante - per kia rajto vi parolas al mi per la tono de superulo?... 
Mentezufis disigis la vestojn kaj demetis de la kolo ĉeneton, sur kiu estis unu el la ringoj de la faraono. 
La vic-reĝo atente ĝin rigardis, pie kisis kaj redoninte al la 
pastro respondis: 
-Mi plenumos la ordonojn de lia sankteco, mia patro kaj 
sinjoro. 
Ambaŭ ree sidiĝis, kaj la princo demandis la pastron:-Ĉu via ekscelenco ne povus klarigi al mi: kial Asirio ne 
devas pagi al ni la tributojn, kiuj per unu fojo eltirus la trezorejon el la embaraso? 
-Ĉar ni ne havas fortojn por devigi Asirion pagi al ni la 
tributojn - respondis malvarme Mentezufis. - Ni havas cent 
dudek mil soldatojn, kaj Asirio preskaŭ tricent mil. Mi diras 
tion al via ekscelenco tute konfidencie, kiel al alta ŝtata oficisto. 
-Mi komprenas. Sed kial la milita ministrejo, en kiu vi 
servas, malgrandigis nian bataleman armeon je sesdek mil 
homoj? 
-Por pligrandigi je dek du mil talentoj la enspezojn de lia 
sankteco - diris la pastro. 
-Bone! Diru al mi, via ekscelenco, - daŭrigis la princo - 
por kia celo Sargon veturas al la piedoj de la faraono? 
-Mi ne scias. 
-Sed kial mi ne devas scii, mi, la kronprinco. 
-Ĉar ekzistas ŝtataj sekretoj, kiujn konas apenaŭ kelke da 
ŝtataj ĉefoj. 
-Kaj kiujn povus ne koni eĉ mia plej respektinda patro?... 
-Certe - respondis Mentezufis - ekzistas aferoj, pri kiuj 
povus ne scii eĉ lia sankteco, se li ne posedus la plej altajn 
pastrajn benojn. 
-Stranga afero! - diris la princo post pripenso. - Egipto apartenas al la faraono, tamen povas okazi en la ŝtato aferoj, nekonataj al la faraono?... Klarigu tion al mi, via ekscelenco. 
-Egipto estas antaŭ ĉio, kaj eĉ sole kaj ekskluzive la propraĵo de Amon - diris la pastro. - Estas do necese, ke nurtiuj konu la plej altajn sekretojn, al kiuj Amon malkovras siajn planojn kaj volon. 
La princo aŭskultante havis la saman impreson, kvazaŭ oni 
turnus lin sur lito, plena de ponardoj kaj sub kiu oni krom tio 
bruligus fajron. 
Mentezufis volis leviĝi, la princo haltigis lin. 
-Ankoraŭ unu vorton! - diris li dolĉe. - Se Egipto estas 
tiel malforta, ke oni ne povas eĉ paroli pri la asiriaj tributoj... 
Li malfacile spiris. 
-Se ĝi estas tiel mizera - daŭrigis li - kian garantion ni 
havas, ke Asirianoj ne atakos nin? 
-De tio oni povas sin antaŭgardi per traktatoj - respondis la pastro. 
-Ne ekzistas traktatoj por la malfortaj! - diris la kronprinco, svingante la manon. - Ne ŝirmos la limojn arĝentaj 
tabuloj, kovritaj per traktatoj, se post ili ne stariĝos lancoj kaj 
glavoj!... 
-Kaj kiu diris al via ekscelenco, ke ĉe ni ili ne stariĝos tie? 
-Vi mem. Cent dudek mil homoj devas cedi antaŭ tricent 
mil. Kaj se Asirianoj unu fojon venus en nian landon, en Egipto restus nur dezerto. 
-Se ili venus al ni, iliaj ostoj neniam revidus ilian teron!... 
Ni armigus la tutan nobelularon, laboristajn regimentojn, eĉ 
krimulojn en la minejoj... Ni elprenus la trezorojn el ĉiuj 
temploj... Asirio renkontus kvincent mil egiptajn batalistojn ... 
Ramzes estis ravita de la patriota eksplodo de la pastro. Li 
kaptis lian manon kaj diris: 
-Do se ni povas havi tian armeon, kial ni ne atakas Babilonon?... Ĉu la granda batalisto Nitager ne petegas nin pri tiojam de kelke da jaroj?... Ĉu lian sanktecon ne maltrankviligas la bolado de Asirio?... Kiam ni permesos al ili kolekti la 
fortojn, la batalo estos pli malfacila, sed se ni komencos 
mem ... 
La pastro interrompis lin. 
-Ĉu vi scias, princo - diris li - kio estas milito, al kiu oni 
devas iri tra dezerto? Kiu povas garantii, ke antaŭ ol ni atingos Eŭfraton, ne pereos duono de niaj soldatoj kaj portistoj? 
-Unu sola batalo kompensus tion al ni - intermetis Ramzes. 
-Batalo!... - ripetis la pastro. - Kaj ĉu vi scias, princo, 
kio estas batalo?... 
-Ŝajnas al mi! - respondis fiere la princo, frapante sian 
glavon. 
Mentezufis levis la ŝultrojn. 
-Mi diras al vi, sinjoro, ke vi ne scias, kio estas batalo. Vi 
eĉ havas pri ĝi tute malveran opinion, devenantan de la manovroj, en kiuj vi ĉiam estis venkinto, kvankam pli ol unu 
fojon vi devis esti venkito... 
La princo fariĝis malĝoja. La pastro metis sian manon sub 
la veston kaj subite demandis: 
-Divenu via ekscelenco, kion mi tenas? 
-Kion?... - ripetis la princo kun miro. 
-Divenu rapide kaj bone - insistis la pastro - ĉar se vi 
eraros, pereos du viaj regimentoj. 
-Vi tenas ringon - respondis gaje la kronprinco. 
Mentezufis malfermis la manon: estis en ĝi papirusa peco. 
-Kaj nun kion mi havas? - demandis ree la pastro. 
-Ringon. 
-Ne ringon, sed amuleton de la dia Hator - diris la pas-tro. - Vi vidas, sinjoro - daŭrigis li - jen estas la batalo. 
Dum la batalo la sorto ĉiumomente etendas al ni la manon 
kaj ordonas plej rapide solvi la surprizojn, kiujn ĝi entenas. Ni 
divenas aŭ eraras, sed ve al tiu, kiu eraras pli ofte, ol divenas! 
... Kaj centfoje ve al tiu, de kiu forturnas sin la sorto kaj devigas lin fari erarojn!... 
-Tamen mi kredas, mi sentas ĉi tie... - diris la kronprinco, batante sian bruston, - ke Asirio devas esti piedpremita! 
-Per via buŝo parolu la dio Amon - diris la pastro. - Jes, 
Asirio estos humiligita, eble eĉ per viaj manoj, sinjoro, sed ne 
tuj... ne tuj... 
Mentezufis adiaŭis lin. La princo restis sola. En lia koro kaj 
kapo ĉio bruis. 
"Hiram do estis prava, ke ili trompas nin - pensis Ramzes. 
- Nun ankaŭ mi estas certa, ke niaj pastroj faris ian traktaton kun la ĥaldeaj, kiun mia patro devos konfirmi. Li devos! 
... Ĉu oni aŭdis iam pri tia monstraĵo?... Li, la sinjoro de la 
vivanta kaj de la okcidenta mondo, li devas subskribi traktatojn, elpensitajn de intrigantoj!..." 
Li apenaŭ spiris. 
"Tamen Mentezufis perfidis sin. Do en okazo de bezono 
Egipto povas kolekti duonmilionan armeon?... Kaj ili pensas, 
ke mi timos iliajn fabelojn pri la sorto, kiu ordonas al ni solvi problemojn... Se mi havus nur ducent mil soldatojn, ekzercitajn kiel niaj grekaj kaj libiaj regimentoj, mi estus preta solvi 
ĉiujn problemojn sur la tero kaj ĉielo." 
Dume la respektinda profeto Mentezufis, revenante en 
sian ĉelon, parolis al si: 
"Varmega homo, amanto de virinoj, aventuristo, sed potenca karaktero. Post la malforta nuna faraono, kiu scias, ĉuĉi tiu ne rememorigos la tempojn de Ramzes Granda. Post 
dek jaroj la malbonaj steloj ŝanĝiĝos, li maturiĝos kaj frakasos Asirion. De Ninivo restos ruinoj, la sankta Babilono reakiros sian rangon, kaj la sola plej alta Dio, Dio de la egiptaj kaj 
ĥaldeaj profetoj ekregos de la libia dezerto ĝis la plej sankta 
rivero Gango... 
Nur ne ridindigu sin nia juna homo per siaj noktaj promenoj al la fenicia pastrino!... Se oni vidus lin en la ĝardeno de 
Astarte, la popolo povus kredi, ke la kronprinco klinas sian 
orelon al la fenicia kredo... Malsupra Egipto estas jam preskaŭ preta forlasi la malnovajn diojn... Kia miksaĵo de nacioj!..." 
Post kelke da tagoj la nobla Sargon oficiale sciigis al la 
princo sian rolon de asiria ambasadoro kaj petis pri egipta 
sekvantaro, kiu kondukus lin kun plena sendanĝereco kaj honoroj al la piedoj de lia sankteco. 
La princo lasis lin du tagojn atendi la respondon kaj destinis la aŭdiencon post novaj du tagoj. La Asiriano, kiu kutimis 
al la orienta malrapideco en la vojaĝoj kaj aferoj, tute ne ĉagreniĝis kaj ne perdis la tempon. Li trinkis de la mateno ĝis 
la vespero, ludis ostojn kun Hiram kaj aliaj aziaj riĉuloj, kaj 
dum liberaj momentoj, same kiel Ramzes, elglitis al Kama. 
Tie, kiel homo pli aĝa kaj praktika, por ĉiu vizito li faris al 
la pastrino riĉajn donacojn. Siajn sentojn al ŝi li esprimis jene: 
-Kama, kial vi restas en Pi-Bast kaj malgrasiĝas? Dum vi 
estos juna, amuzos vin la servado ĉe la altaroj de la diino Astarte; sed kiam vi maljuniĝos, mizera sorto atendas vin. Oni 
deŝiros de vi la multekostajn vestojn, sur vian lokon oni prenos pli junan pastrinon, kaj vi, por havi plenmanon da rostita 
hordeo, devos antaŭdiri la sorton aŭ flegi akuŝantajn virinojn.-Mi - daŭrigis Sargon - se la dioj por puno kreus min 
virino, mi preferus mem esti akuŝantino, ol flegi aliajn. 
Tial mi parolas al vi, kiel homo saĝa, forlasu la templon kaj 
aliĝu al mia haremo. Mi donos por vi dek talentojn en oro, 
kvardek bovinojn kaj cent mezurojn da tritiko. La pastroj en 
la komenco timos la punon de la dioj, por pli multe trompe 
ricevi de mi. Sed ĉar mi ne aldonos eĉ unu draĥmon plu, eble 
nur kelke da ŝafinoj, ili do faros solenan diservon kaj tuj aperos al ili la ĉiela Astarte, kiu liberigos vin de viaj ĵuraj promesoj, se mi aldonos ankoraŭ oran ĉenon aŭ pokalon. 
Kama, aŭskultante liajn opiniojn, de rido mordis la lipojn, 
kaj li daŭrigis: 
-Sed se vi veturos kun mi Ninivon, vi fariĝos granda sinjorino. Mi donos al vi palacon, portilon, servistinojn kaj sklavojn. Dum unu monato vi verŝos sur vin pli multe da parfumoj, ol vi oferas ĉi tie dum la tuta jaro al la diino. Kaj kiu scias 
- konkludis li - eble vi plaĉos al la reĝo Assar, kaj li volos 
preni vin en sian haremon? En tia okazo vi estus feliĉa, kaj mi 
rericevus ĉion, kion mi elspezos por vi. 
En la tago, destinita por la aŭdienco de Sargon, antaŭ la 
palaco de la kronprinco stariĝis la egipta militistaro kaj popolamaso, avida je spektakloj. 
Ĉirkaŭ la tagmezo, dum la plej granda varmego aperis la 
asiria sekvantaro. Antaŭe iris policistoj, armitaj per glavoj kaj 
bastonoj, post ili kelke da nudaj kuruloj kaj tri rajdantoj. Tio 
estis trumpetistoj kaj heroldo. Ĉe ĉiu vojkruco la trumpetistoj 
ludis signalon, kaj post ili la heroldo proklamis per granda 
voĉo: 
-Jen proksimiĝas la ambasadoro kaj rajtigito de la potenca 
reĝo Assar, Sargon, boparenco de la reĝo, sinjoro de grandajbienoj, venkinto en bataloj, estro de provincoj. Popolo, konvene honoru lin, kiel amikon de lia sankteco, la monarĥo de 
Egipto!... 
Post la trumpetistoj rajdis dekkelko da asiriaj kavaliroj, en 
pintaj ĉapoj, jakoj kaj malvastaj pantalonoj. Iliaj persistemaj 
ĉevaloj kun longaj haregoj havis sur la kapoj kaj brustoj kuprajn kirasojn, similajn al fiŝa skvamo. 
Poste iris la piedistaro en kaskoj kaj en manteloj longaj ĝis 
la tero. Unu malgranda taĉmento estis armita per pezaj bastonegoj, dua per arkoj, tria per lancoj kaj ŝildoj. 
Post la soldatoj iris la ĉevaloj, veturiloj kaj portiloj de Sargon, ĉirkaŭitaj de servistoj en vestoj blankaj, ruĝaj, verdaj... 
Poste aperis kvin elefantoj kun portiloj sur la dorsoj: sur unu 
rajdis Sargon, sur alia la ĥaldea pastro Istubar. 
La procesion fermis ree soldatoj piedirantaj kaj rajdantaj 
kaj la terura asiria muziko: trumpetoj, tamburoj, ladoj kaj 
flutoj. 
La princo Ramzes, ĉirkaŭita de la pastroj, oficiroj kaj nobeluloj, vestitaj diverskolore kaj riĉe, atendis la ambasadoron 
en la granda aŭdienca salono, kiu estis malfermita de ĉiuj 
flankoj. La kronprinco estis gaja, li sciis, ke Asirianoj portas 
donacojn, kiuj al la okuloj de la egipta popolo povas ŝajni tributoj. Sed kiam en la korto li ekaŭdis la grandan voĉon de la 
heroldo, laŭdanta la potencon de Sargon, la princo malĝojiĝis. Kaj kiam atingis lin la proklamo, ke la reĝo Assar estas 
amiko de la faraono, li ekkoleris. Liaj naztruoj vastiĝis kiel ĉe 
furioza bovo, la okuloj ekbrilis. Vidante tion, la oficiroj kaj 
nobeluloj komencis fari minacajn mienojn kaj ordigi la glavojn. La sankta Mentezufis rimarkis ilian malkontentecon kaj 
ekkriis:-En la nomo de lia sankteco mi ordonas al la nobeluloj kaj 
oficiroj akcepti la noblan Sargonon kun respekto, kiu konvenas por la ambasadoro de la granda reĝo!... 
La kronprinco sulkigis la brovojn kaj komencis malpacience paŝi sur la estrado, sur kiu staris lia vic-reĝa seĝo. Sed la 
disciplinitaj oficiroj kaj nobeluloj kvietiĝis, sciante, ke oni ne 
povas ŝerci kun Mentezufis, la helpanto de la milita ministro. 
Dume en la korto la grandegaj, peze vestitaj asiriaj soldatoj stariĝis en tri vicoj kontraŭ la duone nudaj kaj lertaj egiptaj. Unu flanko rigardis la alian, kiel aro de tigroj rinoceran 
aron. En la koroj de unuj kaj de la aliaj bruletis la malnova 
malamo. Sed la komando superregis la malamon. 
En ĉi tiu momento penetris la elefantoj, akre eksonis la 
asiriaj kaj egiptaj trumpetoj, la soldatoj levis la armilojn supren, la popolo falis sur la vizaĝojn, kaj la asiriaj senditoj, Sargon kaj Istubar malsupreniris el la portiloj teren. 
En la salono la princo Ramzes sidiĝis sur seĝo sub baldakeno, kaj ĉe la eniro aperis la heroldo. 
-Plej nobla sinjoro! - li turnis sin al la kronprinco. - La 
ambasadoro kaj rajtigito de la granda reĝo Assar, la glora Sargon kaj lia kunulo, la pia profeto Istubar, deziras saluti kaj 
honori vin, la vic-reĝon kaj posteulon de la faraono, kiu vivu 
eterne!... 
-Petu la gastojn, ke ili eniru kaj ĝojigu mian koron per sia 
vido - respondis la princo. 
Kun bruo kaj tinto eniris en la salonon Sargon, en longa 
verda vesto, dense brodita per oro. Ĉe lia flanko, en neĝe 
blanka mantelo, paŝis la pia Istubar, kaj post ili elegante vestitaj asiriaj sinjoroj portis la donacojn por la princo.Sargon proksimiĝis al la estrado kaj diris asirie, kion tuj 
ripetis tradukisto egipte: 
-Mi, Sargon, generalo, satrapo kaj boparenco de la plej 
potenca reĝo Assar, venas saluti vin, vic-reĝo de la plej potenca faraono, kiel signon de eterna amikeco oferi al vi donacojn 
... 
La princo apogis la manojn sur la genuoj kaj sidis senmova, kiel statuoj de liaj reĝaj antaŭuloj. 
-Tradukisto - diris Sargon - ĉu vi malbone ripetis al la 
princo mian ĝentilan saluton? 
Mentezufis, staranta apud la estrado, sin klinis al la princo. 
-Sinjoro - murmuretis li - la nobla Sargon atendas favoran respondon. 
-Do respondu al li - eksplodis la princo - per kiu rajto 
li parolas al mi, kvazaŭ al egalulo?... 
Mentezufis konfuziĝis, kio ankoraŭ pli kolerigis la princon, 
kies lipoj komencis tremi kaj okuloj brili. Sed la Ĥaldeano 
Istubar, kiu komprenis la egiptan lingvon, diris rapide al Sargon: 
-Ni falu sur la vizaĝojn!... 
-Kial mi devas fali sur la vizaĝon? - demandis Sargon 
kun indigno. 
-Falu, se vi ne volas perdi la favoron de nia reĝo, eble eĉ 
la kapon... 
Dirinte tion, Istubar kuŝiĝis per tuta sia longo, kaj apud li 
Sargon. 
-Kial mi devas kuŝi sur mia ventro antaŭ tiu ĉi flavbekulo? - murmuris li. 
-Ĉar li estas la vic-reĝo - respondis Istubar.-Ĉu mi ne estis vic-reĝo de mia sinjoro? 
-Sed li estos reĝo, kaj vi ne. 
-Pri kio disputas la senditoj de la plej potenca reĝo Assar 
- demandis la tradukiston Ramzes, kiun jam forlasis lia kolero. 
-Pri tio, ĉu ili devas prezenti al via ekscelenco la donacojn, 
destinitajn por la faraono, aŭ nur tiujn, kiuj estas senditaj por 
vi - respondis lerte la tradukisto. 
-Kontraŭe, mi deziras vidi la donacojn por lia sankteco - 
diris la princo - kaj mi permesas al la senditoj leviĝi. 
Sargon leviĝis, ruĝa de kolero aŭ laciĝo, kaj sidiĝis sur la 
planko, krucinte la krurojn. 
-Mi ne sciis - ekkriis li - ke mi, la boparenco kaj rajtigito de la granda reĝo Assar, estos devigita per miaj vestoj viŝi 
la polvon de la planko de la egipta vic-reĝo!... 
Mentezufis, kiu komprenis asirie, ordonis tuj alporti du 
benkojn, kovritajn per tapiŝoj, sur kiuj sidiĝis: la malfacile 
spiranta Sargon kaj la trankvila Istubar. 
Iom spirinte, Sargon ordonis alporti al si grandan vitran 
pokalon, ŝtalan glavon, kaj alkonduki al la perono du ĉevalojn, kun oraj seloj. Kiam oni plenumis lian ordonon, li leviĝis 
kaj kun saluto diris al Ramzes: 
-Mia sinjoro, la reĝo Assar, sendas al vi, princo, du belegajn ĉevalojn, kiuj portu vin ĉiam al la venko. Li sendas al vi 
pokalon, el kiu ĉiam la ĝojo fluu en vian koron, kaj glavon, 
kian vi ne trovos ekster la armilejo de la plej potenca monar- 
ĥo. 
Li eltiris el la ingo sufiĉe longan glavon, brilantan kvazaŭ 
arĝento, kaj komencis fleksi ĝin per la manoj. La glavo fleksiĝis kvazaŭ arko, kaj poste subite rektiĝis.-Vere! mirakla armilo... - diris la princo. 
-Se vi permesos, vic-reĝo, mi montros al vi ankoraŭ unu 
ĝian econ - diris Sargon, kiu povante sin glori per la asiriaj 
armiloj, bonegaj por la tiamaj tempoj, forgesis pri la kolero. 
Laŭ lia postulo, unu el la egiptaj oficiroj eltiris sian bronzan glavon kaj tenis ĝin kvazaŭ por atako. Sargon levis sian 
ŝtalan glavon, ekbatis kaj fortranĉis pecon de la armilo de la 
kontraŭulo. 
En la salono eksonis murmuro de mirego, ruĝo aperis sur 
la vizaĝo de Ramzes. 
"Ĉi tiu fremdulo - pensis la princo - forprenis de mi la 
bovon en la cirko, volas edziĝi kun Kama kaj montras al mi 
armilon, kiu tranĉas niajn glavojn, kvazaŭ rabotaĵojn!..." 
Li eksentis ankoraŭ pli grandan malamon al la reĝo Assar, 
al ĉiuj Asirianoj ĝenerale, kaj precipe al Sargon. 
Malgraŭ tio li penis ekregi sin kaj kun la tuta ĝentileco petis la ambasadoron, ke li bonvolu montri al li la donacojn por 
la faraono. 
Tuj oni alportis grandegajn kestojn el bonodora ligno, el 
kiuj la superaj asiriaj oficistoj elprenis pecojn de riĉaj ŝtofoj 
ornamitaj per figuroj, pokalojn, kruĉojn, ŝtalajn armilojn, arkojn el kornoj de sovaĝa kapro kaj ŝildojn, inkrustitajn per 
multvaloraj ŝtonoj. 
Sed la plej bela donaco estis la modelo de la palaco de la 
reĝo Assar, farita el oro kaj arĝento. Ĝi havis aspekton de kvar 
konstruaĵoj, metitaj unu sur la alia, el kiuj ĉiu estis ĉirkaŭita 
per densa kolonaro, kaj anstataŭ tegmento posedis terason. 
Ĉiun eniron gardis leonoj aŭ bovoj kun homaj kapoj. Ĉe ambaŭ flankoj de la ŝtuparo staris statuoj de la tributanoj de la 
reĝo, portantaj donacojn; ĉe ambaŭ flankoj de la ponto estisplej diversaj skulptitaj ĉevaloj. Sargon forpuŝis unu muron de 
la modelo, kaj aperis riĉaj ĉambroj, plenaj de netakseblaj 
objektoj. Plej grandan miregon kaŭzis la aŭdienca salono, kie 
estis malgrandaj figuroj, prezentantaj la reĝon sur alta trono, 
liajn korteganojn, soldatojn kaj tributanojn, kiuj honoris lin. 
La tuta modelo havis la longon de du homoj, kaj alton preskaŭ de homa kresko. Egiptanoj murmuretis, ke ĉi tiu donaco de la reĝo Assar valoras cent kvindek talentojn. 
Kiam oni forportis la pakaĵojn, la vic-reĝo invitis ambaŭ 
senditojn kaj ilian sekvantaron al festeno, dum kiu la gastoj 
ricevis riĉajn donacojn. Ramzes ne limigis sian ĝentilecon, kaj 
kiam unu el liaj virinoj ekplaĉis al Sargon, li donacis ŝin al la 
ambasadoro, kompreneble post ŝia konsento kaj post la permeso de ŝia patrino. 
Li do estis ĝentila kaj malavara, sed lia frunto ne sereniĝis. 
Kiam Tutmozis demandis: - ĉu ne bela estas la palaco de la 
reĝo Assar? - la princo respondis: 
-Pli belaj ŝajnus al mi ĝiaj ruinoj en la cindroj de Ninivo ... 
La Asirianoj dum la festeno estis tre sobraj. Malgraŭ la 
multaj vinoj ili malmulte trinkis kaj ankoraŭ malpli kriis. Sargon eĉ unu fojon ne eksplodis de rido, kiel li kutimis ordinare; 
li kovretis la okulojn per la palpebroj kaj profunde meditis en 
sia animo. 
Nur la du pastroj, la Ĥaldeano Istubar kaj la Egiptano 
Mentezufis estis trankvilaj, kiel homoj, kiuj posedas la scion 
de la estonteco kaj estas ĝiaj estroj.XI 
Post la festeno ĉe la vic-reĝo Sargon restis ankoraŭ en Pi- 
Bast, atendante el Memfiso la leterojn de la faraono, kaj 
samtempe inter la oficiroj kaj nobeluloj komencis ĉirkaŭiri 
strangaj famoj. 
La Fenicianoj rakontis, kompreneble sub la sigelo de la plej 
granda sekreto, ke la pastroj, oni ne scias kial, ne nur liberigis Asirion de la malnovaj tributoj, ne nur nuligis ilin por 
ĉiam, sed ankaŭ, por faciligi al Asirianoj ian nordan militon, 
faris kun ili pacan traktaton por longaj jaroj. 
-La faraono - rakontis Fenicianoj - eĉ pli malsaniĝis, 
eksciinte pri la cedoj, faritaj al la barbaroj. La princo Ramzes 
ĉagreniĝas kaj malĝojas, sed ambaŭ devas cedi al la pastroj, 
ĉar ili ne estas certaj pri la sentoj de la nobelularo kaj armeo. 
Tio plej multe indignigis la egiptan aristokrataron. 
-Kiel - murmuretis inter si la dronantaj en la ŝuldoj sinjoroj - la dinastio ne konfidas al ni plu?... Do la pastroj firme 
decidis malhonorigi kaj ruinigi Egipton?... Ĉar estas ja klare, 
ke se Asirio havas ie militon en la malproksima nordo, ĝuste 
oni devas ataki ĝin kaj per la akiroj relevi la malriĉan reĝan 
trezorejon kaj la aristokrataron... 
Tiu aŭ alia el la junaj sinjoroj kuraĝis demandi la kronprincon: kion li pensas pri la asiriaj barbaroj? La princo silentis, 
sed la brilo de liaj okuloj kaj kunpremitaj lipoj sufiĉe esprimis 
liajn sentojn.-Estas klare - daŭrigis murmureti la sinjoroj - ke la dinastio estas sub la povo de la pastroj, ĝi ne konfidas al la aristokrataro, kaj Egipton minacas grandaj malfeliĉoj... 
La mallaŭta kolero rapide aliiĝis en mallaŭtajn interkonsili- 
ĝojn, kiuj eĉ similis konspiron. Sed kvankam tre multaj personoj partoprenis en ĝi, la tro memfida aŭ blindigita pastraro sciis nenion; Sargon, kvankam li antaŭsentis malamon, 
opiniis tion ne grava. 
Li rimarkis, ke la kronprinco ne estas favora por li; la kaŭzo 
estis, laŭ lia opinio, la okazo en la cirko, kaj ankoraŭ pli la 
ĵaluzo pro Kama. Konfidante al sia ambasadora netuŝebleco, 
li trinkis, festenis kaj preskaŭ ĉiuvespere elglitis al la fenicia 
pastrino, kiu pli kaj pli favore akceptis liajn amindumojn kaj 
donacojn. 
Tia estis la stato de la spiritoj de la plej altaj klasoj kiam 
foje vespere enkuris en la loĝejon de Ramzes la sankta Mentezufis kaj anoncis, ke li tuj devas vidi la princon. 
La korteganoj respondis, ke la princo estas ĉe unu el siaj 
virinoj, ke ili ne kuraĝas maltranviligi sian sinjoron. Sed kiam 
Mentezufis pli kaj pli insistis, ili elvokis la kronprincon. 
La princo aperis post momento, sen iu ajn kolero. 
-Kio? - demandis li la pastron. - Ĉu ni havas militon, ke 
via ekscelenco bonvolas veni al mi en tiel malfrua horo? 
Mentezufis atente rigardis Ramzeson kaj profunde ekspiris. 
-Vi ne eliris la tutan vesperon? - demandis li. 
-Ne, eĉ unu paŝon. 
-Mi do povas doni pri tio mian pastran parolon? 
La princo ekmiris.-Ŝajnas al mi - respondis li fiere - ke via parolo ne estas necesa, kiam mi donis mian. Kion tio signifas?... 
Ili eliris en apartan ĉambron. 
-Ĉu vi scias, sinjoro - diris la ekscitita pastro - kio okazis, eble antaŭ unu horo. Lian ekscelencon Sargonon iuj junuloj atakis kaj batis per bastonoj... 
-Kiuj?... Kie?... 
-Apud la palaco de la fenicia pastrino Kama - daŭrigis 
Mentezufis, atente observante la fizionomion de la kronprinco. 
-Bravaj knaboj! - respondis la princo, levante la ŝultrojn. 
- Ataki tian koloson!... Mi supozas, ke pli ol unu osto estis 
rompita tie. 
-Sed ataki ambasadoron... Pripensu, nobla sinjoro: ambasadoron, kiun ŝirmas la majesto de Asirio kaj Egipto... - 
diris la pastro. 
-Ha, ha!... - ridis la princo. - Do la reĝo Assar sendas 
siajn ambasadorojn eĉ al feniciaj dancistinoj?... 
Mentezufis konfuziĝis. Subite li ekfrapis sian frunton kaj 
ekkriis ankaŭ kun rido: 
-Rigardu, princo, kia simplulo mi estas, malbone konanta la politikajn ceremoniojn. Mi forgesis, ke Sargon, vaganta 
nokte apud la domo de suspektinda virino, ne estas ambasadoro, sed ordinara homo!... 
Post momento li aldonis: 
-Tamen ne bone okazis... Sargon povas fariĝi neamika 
por ni... 
-Pastro!... Pastro!... - ekkriis la princo, balancante la kapon. - Vi forgesas, ke Egipto ne bezonas timi, nek zorgi pritio, ĉu estas por ĝi pli aŭ malpli favora ne nur Sargon, sed eĉ 
la reĝo Assar mem... 
Mentezufis estis tiel konfuzita per la praveco de la rimarkoj de la reĝa junulo, ke anstataŭ respondi li salutis, murmurante: 
-La dioj donacis al vi, princo, la saĝon de la ĉefpastroj... 
estu benata ilia nomo!... Mi jam volis ordoni, ke oni serĉu kaj 
juĝu la junajn aventuristojn; sed nun mi preferas peti konsilon de vi, ĉar vi estas saĝulo super la saĝuloj. Diru do, sinjoro, 
kiel mi devas agi kun Sargon kaj kun la krimuloj?... 
-Antaŭ ĉio atendi ĝis la mateno - respondis la kronprinco. - Kiel pastro, vi scias plej bone, ke la dia dormo ofte alportas bonajn konsilojn. 
-Kaj se eĉ ĝis morgaŭ mi trovos nenion? - demandis 
Mentezufis. 
-En ĉiu okazo mi vizitos Sargonon kaj penos forigi el lia 
memoro ĉi tiun bagatelon. 
La pastro adiaŭis la princon kun signoj de la respekto. Revenante hejmen, li pensis: 
"Oni elŝiru la koron el mia brusto: la princo ne partoprenis en tio. Li mem ne batis, nek instigis, li eĉ ne sciis pri la 
okazo. Kiu tiel malvarme kaj trafe juĝas la aferon, tiu ne povas esti kunkulpulo. En tia okazo mi povas komenci juĝan 
esploron, kaj se ni ne kvietigos la barbaron, mi transdonos la 
aventuristojn al la tribunalo. Bela traktato pri amikeco inter 
du ŝtatoj, kiu komenciĝas per malrespekto al la ambasadoro! ..." 
En la sekvinta tago la nobla Sargon kuŝis ĝis la tagmezo en 
felta lito, kio cetere okazis al li tre ofte, post ĉiu drinkado.Apud li sur malalta kanapo sidis la pia Istubar, kun la okuloj 
fiksitaj sur la plafono, murmuretante preĝojn. 
-Istubar - sopiris la ambasadoro - ĉu vi estas certa, ke 
neniu el nia kortego scias pri mia malfeliĉo? 
-Kiu povas scii, neniu ja vidis vin? 
-Sed Egiptanoj! - ĝemis Sargon. 
-El Egiptanoj scias pri tio nur Mentezufis kaj la princo, kaj 
tiuj frenezuloj, kiuj kredeble longe ankoraŭ memoros viajn 
pugnojn. 
-Eble iom... eble!... Sed ŝajnas al mi, ke estis inter ili la 
kronprinco kaj havas la nazon difektitan, se ne rompitan... 
-La nazo de la princo estas tute sana, kaj li ne estis tie. 
-En tiu okazo - sopiris Sargon - la princo devus palisumi kelke el ili. Mi ja estas ambasadoro!... mia korpo estas 
sankta... 
-Kaj mi diras al vi - konsilis Istubar - elĵetu la koleron 
el via koro kaj eĉ ne plendu. Ĉar se oni kondukos la friponojn 
al la tribunalo, la tuta mondo ekscios, ke la ambasadoro de la 
plej potenca reĝo Assar havas aferojn kun Fenicianoj, kaj, tio 
estas ankoraŭ pli kondamninda, vizitas ilin sola, nokte. Kion 
vi respondos, kiam via morta malamiko, la kanceliero Lik- 
Bagus, demandos vin: "Sargon, kiujn Fenicianojn vi vidis kaj 
pri kio vi parolis kun ili, apud ilia templo, nokte?..." 
Sargon ĝemis, se oni povas nomi ĝemo sonojn similajn al 
la murmuro de leono. 
Subite enkuris asiria oficiro. Li ekgenuis, ekfrapis la plankon per la frunto kaj diris al Sargon: 
-Lumo de la pupiloj de nia sinjoro!... Antaŭ la perono 
estas multe da egiptaj sinjoroj kaj altranguloj, kaj en la fron-to la kronprinco mem... Li volas eniri ĉi tien, kredeble por 
respekte honori vin... 
Sed antaŭ ol Sargon sukcesis doni ordonon, en la pordo de 
la ĉambro aperis la princo. Li forpuŝis la grandegan Asirianon, kiu staris garde, kaj rapide proksimiĝis al la feltoj, kie la 
konsternita ambasadoro, larĝe malferminte la okulojn, ne 
sciis kion fari kun sia persono: forkuri nuda en alian ĉambron 
aŭ sin kaŝi sub la litaĵon? 
Sur la sojlo staris kelke da asiriaj oficiroj, mirigitaj per la 
invado de la kronprinco, kontraŭa al ĉiu etiketo. Sed Istubar 
faris al ili signon, kaj ili malaperis post la kurteno. 
La princo estis sola, li lasis la sekvantaron en la korto. 
-Saluton al vi - diris li - ambasadoro de la granda reĝo 
kaj gasto de la faraono. Mi venis viziti vin kaj demandi: ĉu vi 
ne bezonas ion? Se vi havas tempon kaj deziron, mi volas, ke 
vi akompanata de mi trarajdu la urbon sur ĉevalo el la ĉevalejo de mia patro, kiel konvenas al la ambasadoro de la potenca Assar, kiu vivu eterne! 
Sargon aŭskultis kuŝante kaj ne komprenis eĉ unu vorton. 
Kiam Istubar tradukis al li la paroladon de la princo, la ambasadoro estis tiel ravita, ke li komencis bati la feltojn per la 
kapo, ripetante la vortojn: "Assar kaj Ramzes". 
Kiam li trankviliĝis kaj petis pardonon de la princo pro la 
mizera stato, en kiu lin trovis tiel eminenta gasto, li aldonis: 
-Ne riproĉu min, sinjoro, ke tera vermo kaj ŝtupo de la 
trono, tia kiel mi, tiel strange montras sian ĝojon pro via alveno. Sed mi ekĝojis duoble. Unue, trafis min supertera honoro; due, ĉar mi pensis en mia malsaĝa kaj mizera koro, ke 
vi, sinjoro, estis la kaŭzo de mia hieraŭa malfeliĉo. Ŝajnis almi, ke inter la bastonoj, kiuj falis sur mian dorson, mi sentis 
vian bastonon, batantan forte... 
La trankvila Istubar tradukis ĉion al la princo, vorton post 
vorto. La princo respondis kun vere reĝa memrespekto: 
-Vi eraris, Sargon. Se ne tio, ke vi mem konfesis vian kulpon, mi tuj ordonus kalkuli sur via dorso kvindek bastonbatojn, por ke vi memoru, ke tiaj kiel mi, ne atakas are unu homon, nek nokte. 
Istubar ne finis ankoraŭ la tradukon de la respondo, kiam 
Sargon jam alrampis al la princo kaj ĉirkaŭprenis liajn piedojn, kriante: 
-Granda sinjoro!... Granda reĝo!... Gloro al Egipto, ke ĝi 
posedas tian estron! 
La princo daŭrigis: 
-Jen kion ankoraŭ mi diros al vi, Sargon. Se vi estis atakita 
hieraŭ, mi certigas vin, ke neniu el miaj korteganoj faris tion. 
Ĉar mi opinias, ke tia koloso kiel vi devus rompi la kranion de 
pli ol unu. Ĉiuj miaj estas sanaj. 
-Li diras la veron kaj parolas saĝe! - murmuretis Sargon 
al Istubar. 
-Sed kvankam la malbela ago ne estis farita per mia kulpo, nek de miaj korteganoj, tamen mi sentas la devon kvietigi vian koleron kontraŭ la urbo, en kiu oni akceptis vin tiel 
malrespekte. Jen kial mi persone vizitis vian dormoĉambron, 
jen kial mi malfermas por vi mian domon en ĉiu tempo, kiam 
vi volos viziti min. Jen kial... mi petas vin akcepti de mi ĉi 
tiun malgrandan donacon... 
Dirante tion, la princo elprenis el sub la tuniko ĉenon, ornamitan per rubenoj kaj safiroj. 
La kolosa Sargon ekploris, kio kortuŝis la princon, sed la-sis Istubaron indiferenta. La pastro sciis, ke Sargon havas larmojn, ĝojon kaj koleron ĉiam pretajn, kiel ambasadoro de 
saĝa reĝo. 
La vic-reĝo restis ankoraŭ unu momenton kaj adiaŭis la 
ambasadoron. Forirante li pensis, ke tamen Asirianoj, malgraŭ la barbareco, ne estas malbonaj homoj, se ili ŝatas la 
grandanimecon. 
Sargon estis tiel ekscitita, ke li ordonis tuj alporti vinon kaj 
trinkis, trinkis de la tagmezo ĝis la vespero. 
Malfrue post la subiro de la suno, la pastro Istubar eliris el 
la ĉambro de Sargon kaj baldaŭ revenis, sed tra kaŝita pordo. 
Post li aperis du homoj en nigraj manteloj. Kiam ili forpuŝis 
de la vizaĝo la kapuĉojn, Sargon rekonis en unu la ĉefpastron 
Mefreson, en la alia la profeton Mentezufison. 
-Ni alportas al vi, nobla rajtigito, bonan novaĵon - diris 
Mefres. 
-Povu mi komuniki al vi similan! - ekkriis Sargon. - Sidiĝu, sanktaj kaj eminentaj viroj. Kvankam mi havas ruĝajn 
okulojn, parolu al mi, kvazaŭ mi estus tute sobra. Ĉar ankaŭ 
ebria mi havas prudenton, eble eĉ pli bonan... Ĉu ne vere, 
Istubar?... 
-Vi povas paroli - subtenis lin la Ĥaldeano. 
-Hodiaŭ - komencis Mentezufis - mi ricevis leteron de 
lia ekscelenco, la ministro Herhor. Li skribas al ni, ke lia sankteco, la faraono (li vivu eterne!) atendas vin en sia belega palaco apud Memfiso, kaj ke lia sankteco (li vivu eterne!) estas 
favora por la traktato kun vi. 
Sargon ŝanceliĝis sur la feltaj matracoj, sed havis preskaŭ 
konsciajn okulojn. 
-Mi veturos - respondis li - al lia sankteco, la faraono (livivu eterne!), mi metos en la nomo de mia sinjoro sigelon sur 
la traktato, se ĝi estos skribita sur brikoj, per kojnformaj literoj... ĉar viajn mi ne komprenas. Mi kuŝos sur la ventro tutan tagon antaŭ lia sankteco (li vivu eterne!), se tio estos necesa, kaj mi subskribos la traktaton... Sed kiel vi plenumos 
ĝin... ha!... ha!... ha!... tion mi ne scias... - finis li per maldelikata rido. 
-Kiel vi kuraĝas, servisto de la granda Assar, dubi pri la 
bona volo kaj intenco de nia monarĥo?... - ekkriis Mentezufis. 
Sargon iom rekonsciiĝis. 
-Mi ne parolas pri lia sankteco - respondis li - sed pri 
la kronprinco... 
-Li estas plena de saĝo junulo, kiu sen ŝanĉeliĝo plenumos la volon de la patro kaj de la plej alta pastra kolegio - 
diris Mefres. 
-Ha!... ha!... ha!... - ree ridis la ebria barbaro. - Via 
princo... Ho dioj, tordu miajn artikojn, se mi ne diras la veron: mi dezirus, ke Asirio havu tian kronprincon... 
Nia asiria kronprinco estas saĝulo, estas pastro... Antaŭ ol 
li ekiras al la milito, li antaŭe rigardas la stelojn sur la ĉielo, 
poste al la kokinoj sub la voston... Via rigardus: kiom da soldatoj li havas kaj kie estas la tendaro de la malamiko? kaj falus sur lian nukon, kiel aglo sur ŝafon. Jen estas ĉefo!... jen 
reĝo!... Li ne apartenas al tiuj, kiuj obeas la konsilojn de la 
pastroj... Li prenos konsilon de sia propra glavo, kaj vi devos 
plenumi liajn ordonojn... Kaj tial, kvankam mi subskribos 
kun vi la traktaton, mi diros al mia sinjoro, ke post la malsana reĝo kaj la saĝaj pastroj, sin kaŝas ĉi tie juna kronprinco:leono kaj bovo en unu persono... kiu havas mielon en la buŝo 
kaj tondrojn en la koro... 
-Kaj vi diros malveron - interrompis Mentezufis. - Ĉar 
nia princo, kvankam vivega kaj iom diboĉa, kiel ordinare la 
junuloj, scias tamen respekti la konsilojn de la saĝuloj kaj la 
plej altajn oficojn en la lando. 
Sargon balancis la kapon. 
-Ho vi saĝuloj!... kleraj en la libroj!... konantaj la vojojn 
de la steloj!... - diris li moke. - Mi simplulo, ordinara generalo, kiu sen stampilo ne ĉiam scius subskribi mian nomon... 
Vi saĝuloj, kaj mi simplulo, sed, pro la barbo de mia sinjoro, 
mi ne ŝanĝus mian simplecon je via saĝo... 
Ĉar vi estas homoj, por kiuj malfermiĝis la mondo de la 
brikoj kaj papirusoj, sed fermiĝis la vera mondo, en kiu ni ĉiuj 
vivas. Mi simplulo! sed mi havas hundan flarsenton. Kiel hundo de malproksime sentas urson, tiel mi, per mia ruĝa nazo, 
ekkonas heroon. 
Vi donos konsilojn al la princo!... Sed jam hodiaŭ li sorĉis 
vin, kiel serpento kolombojn. Mi almenaŭ ne trompas min 
mem, kaj kvankam la princo estas bona por mi, mi sentas tra 
la haŭto, ke min kaj miajn Asirianojn li malamas, kiel tigro 
elefanton... Ha!... ha!... Donu nur al li armeon, kaj post tri 
monatoj li estos apud Ninivo, se... sur la vojo naskiĝos al li 
soldatoj anstataŭ perei... 
-Eĉ se vi dirus veron - interrompis Mentezufis - eĉ se 
la princo volus iri al Ninivo, li ne iros. 
-Kaj kiu haltigos lin, kiam li estos faraono? 
-Ni. 
-Vi?... Vi!... Ha!... ha!... ha! - ridis Sargon. - Vi ĉiam 
pensas, ke la junulo eĉ ne antaŭsentas nian traktaton... Kajmi... kaj mi... ha!... ha!... ha!... mi permesus min senhaŭ- 
tigi kaj palisumi, ke li jam scias ĉion... Ĉu Fenicianoj estus tiel 
trankvilaj, se ili ne estus certaj, ke la juna egipta leono ŝirmos 
ilin kontraŭ la asiria bovo? 
Mentezufis kaj Mefres kaŝe rigardis unu la alian. Preskaŭ 
teruris ilin la genieco de la barbaro, kiu sentime esprimis tion, 
kion ili tute ne atentis. 
Kaj efektive: kio okazus, se la kronprinco divenus iliajn intencojn, aŭ eĉ volus impliki ilin?... 
El la momenta embaraso savis ilin Istubar, ĝis nun silenta. 
-Sargon - diris li - kial vi miksas vin en fremdajn aferojn. Via devo estas fari kun Egipto traktaton tian, kian deziras nia sinjoro. Kaj kion scias, kion ne scias, kion faros, kion 
ne faros ĝia kronprinco, tio ne estas via afero. Se la plej alta, 
eterne vivanta konsilantaro de la pastroj certigas nin, la traktato estos plenumita. Kiel? tio ne estas nia afero. 
La seka tono, kun kiu diris tion Istubar, kvietigis la senbridan fantazion de la asiria rajtigito. Sargon balancis la kapon 
kaj murmuris: 
-En tia okazo mi bedaŭras la knabon!... Li estas granda 
batalisto, grandanima sinjoro...XII 
Post la vizito ĉe Sargon, la du sanktaj pastroj, Mefres kaj 
Mentezufis, zorge sin kovrinte per la manteloj, revenis 
hejmen meditante. 
-Kiu scias? - diris Mentezufis - ĉu la drinkulo Sargon ne 
estis prava pri nia kronprinco?... 
-En tiu okazo Istubar estos pli prava - seke respondis 
Mefres. 
-Ni ne antaŭjuĝu. Oni devas antaŭe sondi la princon - 
respondis Mentezufis. 
-Faru tion, via honoro. 
Efektive, en la sekvinta tago ambaŭ pastroj, kun tre seriozaj mienoj, venis al la kronprinco, petante pri intima interparolado. 
-Kio okazis? - demandis la princo - ĉu ree Sargon faris 
noktan ambasadon? 
-Bedaŭrinde ne pri Sargon ni volas paroli - respondis la 
ĉefpastro Mefres. - Sed... inter la popolo rondiras famoj, ke 
vi, plej nobla sinjoro, havas intimajn rilatojn kun la malfidelaj Fenicianoj... 
Post tiuj ĉi vortoj la princo jam komencis diveni la celon de 
la vizito de la profetoj. Sed samtempe li komprenis, ke tio estas la komenco de la batalo inter li kaj la pastraro. Kiel konvenas al reĝa filo, li tuj ekregis sin. Sur lia vizaĝo oni povis legi 
esprimon de scivola naiveco.-Kaj Fenicianoj estas danĝeraj homoj, naskitaj malamikoj 
de la ŝtato!... - aldonis Mefres. 
La princo ekridetis. 
-Se vi, sanktaj viroj, - respondis li - pruntus al mi monon kaj havus apud la temploj belajn knabinojn, vin mi devus 
vidi pli ofte. Estas alie!... Mi devas esti amiko de Fenicianoj! 
-Oni diras, ke via ekscelenco vizitas nokte ĉi tiun Fenicianinon... 
-Kaj mi devas fari tiel, ĝis kiam la knabino ne havos la 
saĝon transloĝiĝi en mian domon. Sed ne timu, mi iras ĉiam 
kun glavo, kaj se iu barus al mi la vojon... 
-Tamen pro ĉi tiu Fenicianino vi eksentis abomenon al la 
rajtigito de la asiria reĝo. 
-Tute ne pro ŝi, sed ĉar Sargon odoras sebon... Cetere, al 
kio tio kondukas?... Vi, sanktaj patroj, ne estas gardistoj de 
miaj virinoj; mi supozas, ke la nobla Sargon ne konfidis al vi 
siajn, kion do vi deziras?... 
Mefres tiel konfuziĝis, ke sur lia razita kapo ekbrulis ruĝo. 
-Via ekscelenco diris la veron - respondis li. - Viaj amoj 
kaj rimedoj, kiujn vi uzas por ili, ne estas nia afero. Sed pli 
malbone estas, ke la ruza Hiram tiel facile pruntis al vi cent 
talentojn, eĉ sen garantio... 
La lipoj de la princo ektremis, sed ree li diris trankvile: 
-Mi ne estas kulpa, ke Hiram pli konfidas al mia vorto, ol 
la egiptaj riĉuloj! Li scias, ke prefere mi forlasus la armilojn de 
mia avo ol mi ne pagus al li tion, kion mi ŝuldas. Ŝajnas al mi, 
ke pri la procentoj li ankaŭ devas esti trankvila, ĉar li tute ne 
parolis al mi pri ili. Mi tute ne intencas kaŝi de vi, sanktaj 
patroj, ke Fenicianoj havas multe da lerteco, pli multe ol 
Egiptanoj. Nia riĉulo, antaŭ ol li pruntus al mi cent talentojn,farus severajn mienojn, ĝemus, igus min atendi unu monaton, kaj en la fino de la finoj postulus grandan garantion kaj 
ankoraŭ pli grandan procenton. Fenicianoj, kiuj pli bone konas la korojn de la princoj, donas al ni monon eĉ sen juĝisto 
kaj atestantoj. 
La ĉefpastron tiel kolerigis la trankvila ironio de Ramzes, 
ke li eksilentis kaj kunpremis la lipojn. Anstataŭis lin Mentezufis, demandante subite: 
-Kion dirus via ekscelenco, se ni farus kun Asirio traktaton, cedantan al ĝi la nordan Azion kun Fenicio? 
Parolante tion, li fiksis siajn okulojn sur la vizaĝo de la 
kronprinco. Sed la princo respondis tute trankvile: 
-Mi dirus, ke nur perfiduloj povus konsili al la faraono 
similan traktaton. 
Ambaŭ pastroj faris movon: Mefres levis la manojn al la 
ĉielo, Mentezufis kunpremis la pugnojn. 
-Kaj se tion postulus la sendanĝereco de la ŝtato?... - insistis Mentezufis. 
-Kion vi volas de mi?... - eksplodis la princo. - Vi miksas vin je miaj ŝuldoj kaj virinoj, ĉirkaŭas min per spionoj, kuraĝas fari al mi riproĉojn, kaj nun vi prezentas al mi insidajn 
demandojn?... Jen kion mi diros al vi: eĉ se vi venenus min, 
mi ne subskribus tian traktaton... Feliĉe, tio dependas ne de 
mi, sed de lia sankteco, kies volon ni ĉiuj devas plenumi. 
-Kion do farus via ekscelenco, se vi estus faraono?... 
-Tion, kion postulus la honoro kaj la utilo de la ŝtato. 
-Pri tio mi ne dubas - diris Mentezufis. - Sed kion via 
ekscelenco opinias utila por la ŝtato?... Kie ni devas serĉi 
konsilojn?... 
-Kaj por kio servas la plej alta konsilantaro?... - deman-dis Ramzes, ŝajnigante nun koleron. - Vi diras, ke ĝi konsistas sole el saĝuloj... Ili do prenu sur sian respondecon traktaton, kiun mi opinias malhonoro kaj pereo de Egipto... 
-De kie vi scias, princo, - respondis Mentezufis - ke ĝuste tiel ne agis via dia patro?... 
-Kial do vi demandas min pri tio?... Kia juĝa esploro?... 
Kiu donas al vi rajton rigardi al la fundo de mia koro?... 
Ramzes ŝajnigis tian indignon, ke la pastroj trankviliĝis. 
-Princo - diris Mefres - vi parolas, kiel konvenas al bona Egiptano. Ankaŭ al ni tia traktato estus dolora, sed la sendanĝereco de la ŝtato iafoje postulas momentan cedon al la 
cirkonstancoj... 
-Sed kio devigas vin al tio?... - kriis la princo. - Ĉu ni 
perdis grandan batalon? Ĉu ni ne havas plu soldatojn?... 
-La remistoj de la ŝipo, en kiu Egipto naĝas tra la rivero 
de la eterneco, estas la dioj - respondis la ĉefpastro per solena voĉo - kaj ĝia piloto estas la plej alta Sinjoro de ĉiuj kreaĵoj. Ofte ili haltigas aŭ turnas la ŝipon, por eviti danĝerajn 
akvoturnojn, kiujn ni eĉ ne rimarkas. En tiaj okazoj ni devas 
esti nur paciencaj kaj obeemaj, kaj pli aŭ malpli baldaŭ ni ricevos malavaran rekompencon, superantan ĉion, kion povas 
elpensi mortema homo. 
Post ĉi tiu admono la pastroj adiaŭis la princon, plenaj de 
konfido, ke kvankam li koleras kontraŭ la traktato, sed li ne 
rompos ĝin kaj garantios al Egipto periodon de paco, necesa por ĝi. Post ilia foriro Ramzes alvokis Tutmozison. Kiam li 
restis sola kun sia favorato, la longe haltigata kolero kaj ĉagreno eksplodis. La princo sin ĵetis sur la kanapon, tordiĝis, 
kiel serpento, batis la kapon per la pugnoj kaj ploris!... 
Tutmozis timigita atendis, ĝis la atako de furiozo forlasosla princon. Li donis al li akvon kun vino, incensis lin per balsamaj parfumoj, fine sidiĝis apud li kaj demandis pri la kaŭ- 
zo de la nevira malespero. 
-Sidiĝu ĉi tie - diris la princo, ne leviĝante. - Ĉu vi scias, hodiaŭ mi jam estas certa, ke la pastroj faris kun Asirio ian 
malhonoran traktaton... Sen milito, eĉ sen iuj ajn postuloj de 
tiu flanko!... Ĉu vi divenas, kiom ni perdas?... 
-Dagon diris al mi, ke Asirio volas preni Fenicion, ĉar la 
reĝo Assar havas militon ĉe la nord-orientaj limoj. Tie loĝas 
multaj batalemaj popoloj, oni do ne scias, kiel finiĝos la militiro. En ĉiu okazo Fenicianoj, havos kelke da jaroj da trankvilo, kio sufiĉos al ili por prepari defendon kaj trovi liganojn. 
La princo malpacience ekskuis la manon. 
-Jen vi vidas - interrompis li Tutmozison - eĉ Fenicio 
sin armas eble eĉ ĉiujn najbarojn, kiuj ĉirkaŭas ĝin. En ĉiu 
okazo ni perdos almenaŭ la malnovajn tributojn de Azio, kiuj 
valoras (ĉu vi aŭdis iam ion similan?... ) pli ol cent mil talentojn!... 
-Cent mil talentoj... - ripetis la princo. - Ho dioj! tia sumo per unu fojo plenigus la trezorejon de la faraono... Kaj se 
ni ankaŭ atakus Asirion en ĝusta momento, sole en Ninivo, 
sole en la palaco de Assar ni trovus neelĉerpeblajn trezorojn ... 
Pensu nun, kiom da sklavoj ni povus preni?... Duonon da 
miliono, milionon da homoj kolose fortaj kaj tiel sovaĝaj, ke 
la mallibero en Egipto, ke la plej malfacila laboro ĉe la kanaloj 
aŭ en la minejoj ŝajnus al ili ludo... 
La fruktodoneco de la tero pligrandiĝus post kelke da jaroj, nia mizera popolo ripozus kaj, antaŭ ol mortus la lasta 
sklavo, la ŝtato jam estus reakirinta la antaŭajn riĉaĵojn kajpotencon... Kaj ĉion ĉi detruos la pastroj, per kelke da ar- 
ĝentaj ladoj, kovritaj per skribaĵo, kaj kelke da brikoj, signitaj per sagformaj literoj, kiujn neniu el ni komprenas!... 
Aŭskultinte la plendojn de la princo, Tutmozis leviĝis de la 
seĝo, atente trarigardis la najbarajn ĉambrojn, ĉu iu ne aŭskultas ilin, poste ree sidiĝis apud Ramzes kaj komencis murmureti: 
-Kuraĝon, sinjoro! Laŭ miaj scioj, la tuta aristokrataro, 
ĉiuj superaj oficiroj aŭdis ion pri la traktato kaj indignas. Donu nur signon, kaj ni rompos la traktatajn brikojn sur la kapo 
de Sargon, eĉ de Assar... 
-Sed tio estus ribelo kontraŭ lia sankteco?... - same mallaŭte respondis Ramzes. 
Tutmozis faris malgajan mienon. 
-Mi ne volus - diris li - sangigi vian koron, sed... Via 
patro egala al la plej altaj dioj, estas danĝere malsana. 
-Tio ne estas vera!... - diris la princo, rapide leviĝante. 
-Tio estas vera, sed vi ne perfidu vin, ke vi scias pri tio. Lia 
sankteco estas tre laca de la estado sur la tero kaj jam deziras foriri. Sed la pastroj haltigas lin, kaj vin ne alvokas Memfison, por sen malhelpoj subskribi la traktaton kun Asirio. 
-Perfiduloj!... perfiduloj!... - murmuretis la princo furioze. 
-Tial vi povos facile rompi la traktaton, kiam vi suriros la 
tronon post via patro (li vivu eterne!). 
La princo ekmeditis. 
-Pli facile estas - diris li - fari traktaton, ol rompi ĝin... 
-Ankaŭ rompi estas facile! - ekridetis Tutmozis. - Ĉu ne 
ekzistas en Azio sendisciplinaj popoloj, kiuj invados niajn limojn?... Ĉu la dia Nitager ne staras garde kun sia armeo, porforpuŝi ilin kaj transporti la militon en iliajn landojn?... Ĉu vi 
pensas, ke Egipto ne trovos virojn por la armeo kaj trezorojn 
por la milito?... Ni iros ĉiuj, ĉar ĉiu povas ion gajni kaj iom 
certigi sian sorton... La trezoroj kuŝas en la temploj... Kaj en 
Labirinto!... 
-Kiu elprenos ilin de tie? - intermetis la princo kun dubanta mieno. 
-Kiu?... Ĉiu nomarĥo, ĉiu oficiro, ĉiu nobelulo faros tion, 
se nur li havos la ordonon de la faraono, kaj... la pli junaj pastroj montros al ni la vojon al la kaŝejoj... 
-Ili ne kuraĝos... La puno de la dioj... 
-Ĉu ni estas kamparanoj aŭ paŝtistoj por timi la diojn; 
kiujn mokas Hebreoj, Fenicianoj kaj Grekoj, kaj unua ajn 
dungita soldato ofendas senpune?... La pastroj elpensis sensencaĵojn pri la dioj, je kiuj ili mem ne kredas. Vi ja scias, ke 
en la temploj ili konas nur la Solan... Ili faras la miraklojn, 
kiujn ili mem ridas... Nur la kamparano batas per la frunto 
antaŭ la statuoj; sed jam la laboristoj dubas pri la ĉiopoveco 
de Oziriso, Horuso kaj Seto, la skribistoj trompas la diojn en 
la kalkuloj, kaj la pastroj uzas ilin, kiel ĉenon kaj seruron, por 
gardi siajn trezorojn. Ho, ho! pasis jam la tempoj, - daŭrigis 
Tutmozis - kiam la tuta Egipto kredis ĉion, kion oni komunikis al ĝi el la temploj. Hodiaŭ ni ofendas la feniciajn diojn, 
Fenicianoj niajn, kaj neniun frapas la tondroj... 
La vic-reĝo atente rigardis Tutmozison. 
-De kie tiaj pensoj venas en vian kapon? - demandis li. 
- Antaŭ nelonge ja vi paliĝis, kiam vi aŭdis la vorton: pastro ... 
-Ĉar mi estis sola. Sed hodiaŭ, kiam mi eksciis, ke la tutanobelularo havas la saman opinion, mi sentas pli da kura- 
ĝo ... 
-Kiu parolis al la nobeluloj kaj al vi pri la traktato kun 
Asirio? 
-Dagon kaj aliaj Fenicianoj - respondis Tutmozis. - Ili eĉ 
proponis sin, kiam venos ĝusta momento, por ribeligi Aziajn 
gentojn, kio donos al ni pretekston transpaŝi la limojn. Kaj 
kiam ni jam ekiros la vojon al Ninivo, Fenicianoj kaj iliaj liganoj kuniĝos kun ni... Kaj vi havos armeon, kian ne posedis Ramzes Granda!... 
Al la princo ne plaĉis tia fervoro de Fenicianoj; sed li silentis pri ĝi. Li demandis: 
-Kaj kio okazos, se la pastroj ekscios pri viaj babiladoj?... 
Vere neniu el vi evitos la morton! 
-Ili ekscios pri nenio - gaje respondis Tutmozis. - Ili tro 
konfidas al sia potenco, malbone pagas la spionojn kaj forpuŝis de si la tutan Egipton per sia avideco kaj malhumileco. 
La aristokrataro, armeo, skribistoj, laboristoj, eĉ malsuperaj 
pastroj atendas nur signalon por kuri en la templojn, preni la 
trezorojn kaj meti ilin antaŭ la piedoj de la trono. Kiam la trezoroj ekmankos al ili, la sanktaj viroj perdos tutan povon. Ili 
eĉ ĉesos fari miraklojn, ĉar eĉ por tio estas necesaj oraj ringoj... 
La princo direktis la interparoladon al aliaj temoj, fine li 
donis signon al Tutmozis, ke li povas foriri. 
Kiam li restis sola, li komencis mediti. 
Li estus ravita per la malamika stato de la spiritoj de la nobeluloj al la pastroj kaj per la batalemaj instinktoj de la plej 
altaj klasoj, se la fervoro ne eksplodus tiel subite kaj se post 
ĝi ne kaŝus sin... Fenicianoj.Tio igis la kronprincon esti singarda; ĉar li komprenis, ke 
en la aferoj de Egipto pli bone estas konfidi al la patriotismo 
de la pastroj, ol al la amikeco de Fenicianoj. 
Sed li rememoris la vortojn de la patro, ke Fenicianoj estas 
verdiraj kaj fidelaj, kiam tion postulas ilia propra utilo. Por 
Fenicianoj sendube estis tre grave ne fali en la manojn de 
Asirianoj. Kaj oni povis fidi al ili, kiel al liganoj, en okazo de 
milito, ĉar la malvenkon de Egiptanoj ili, antaŭ ĉio, eksentus 
sur sia dorso. 
Aliflanke Ramzes ne suspektis, ke la pastroj, eĉ farante tiel 
malhonoran traktaton kun Asirio, havis perfidajn intencojn. 
Ne, ili ne estis perfiduloj, sed maldiligentaj altranguloj. Al ili 
plaĉas la paco, ĉar la milito pligrandigus la povon de la faraono, kaj ilin ĝi devigus fari grandajn elspezojn. 
Kaj tial la juna princo, malgraŭ la manko de sperto, komprenis, ke li devas esti singarda, ne rapidi, neniun kondamni, sed ankaŭ al neniu tro konfidi. Li jam decidis militon kontraŭ Asirio, ne tial ke deziris ĝin la nobeluloj kaj Fenicianoj, 
sed ĉar Egipto bezonis trezorojn kaj sklavojn. 
Sed decidinte la militon, li volis agi prudente. Li volis iom 
post iom konvinki la pastrojn, kaj nur en okazo de ilia kontraŭstaro, frakasi ilin per la armeo kaj nobelularo. 
Kaj ĝuste kiam la sankta Mefres kaj Mentezufis ridis la antaŭdiron de Sargon, ke la princo ne cedos al la pastroj, jam 
tiam la kronprinco havis pretan planon, kiel surmeti al ili jugon, kaj vidis, kiajn rimedojn li havas por tio. Li lasis al la 
estonteco la elekton de la momento kaj maniero konduki la 
batalon. 
-La tempo alportas la plej bonajn konsilojn! - diris li al 
si.Li estis trankvila kaj kontenta, kiel homo, kiu post longa 
ŝanceliĝo, eksciis kion fari, kaj posedas la kredon al la propraj 
fortoj. Por forigi la lastajn postesignojn de la ekscito, li iris al 
Sara. 
La ludo kun la filo ĉiam kvietigis lian ĉagrenon kaj plenigis per sereno lian koron. 
Li trapasis la ĝardenon, eniris en la domon de sia unua 
amatino kaj ree trovis ŝin en larmoj. 
-Ho Sara! - ekkriis li. - Se vi havus Nilon en via brusto, 
vi scius elverŝi ĝin en larmoj. 
-Mi ne ploros plu... - respondis ŝi, sed nova rivero ekfluis el ŝiaj okuloj. 
-Kio? - demandis la princo. - Ĉu ree vi venigis antaŭdiristinon, kiu timigas vin per Fenicianoj? 
-Mi ne timas Fenicianinojn, sed Fenicion... - diris ŝi. - 
Ho, vi ne scias, sinjoro, kiel abomenaj homoj ili estas... 
-Ili bruligas la infanojn? - ridis la princo. 
-Vi ne kredas?... - respondis ŝi, rigardante lin per grandaj okuloj. 
-Fabeloj! Mi ja scias de Hiram, ke tio estas fabeloj... 
-Hiram?... - ekkriis Sara. - Li estas la plej granda krimulo!... Demandu mian patron, kaj li diros al vi, sinjoro, kiel Hiram logas sur siajn ŝipojn junajn knabinojn de malproksimaj 
landoj kaj, streĉinte la velojn, forrabas, por ilin vendi... Estis ĉe ni blondhara sklavino, rabita de Hiram. Ŝi furiozis de la 
sopiro al sia lando, sed ŝi ne povis diri, kie estas ŝia patrujo, 
kaj ŝi mortis!... Tia estas Hiram, tia estas la abomena Dagon 
kaj ĉiuj ĉi krimuloj... 
-Tio estas ebla, sed ĉu tio ne estas indiferenta por ni? - 
demandis la princo.-Tute ne - diris Sara. - Vi, sinjoro, aŭskultas hodiaŭ la 
konsilojn de Fenicianoj, kaj dume niaj Hebreoj malkovris, ke 
Fenicio volas ekflamigi militon inter Egipto kaj Asirio... La 
plej eminentaj feniciaj komercistoj, oni diras, faris pri tio 
terurajn ĵurojn... 
-Por kio ili bezonas militon?... - demandis la princo kun 
ŝajna indiferenteco. 
-Por kio!... - ekkriis Sara. - Ili liveros al vi kaj Asirianoj 
armilojn, komercaĵojn kaj novaĵojn, por ĉio postulos duoblan 
prezon... Ili rabos la vunditojn kaj mortintojn de ambaŭ kontraŭuloj... Ili reaĉetos de vi kaj de la asiriaj soldatoj la rabitajn objektojn kaj sklavojn... Ĉu tio ne sufiĉas?... Egipto kaj 
Asirio ruiniĝos, Fenicio konstruos novajn magazenojn por siaj 
riĉaĵoj. 
-Kiu instruis al vi tiom da saĝo?... - ekridetis la princo. 
-Ĉu mi ne aŭdas, kiel mia patro, niaj parencoj kaj konatoj murmuretas pri tio, time ĉirkaŭrigardante, ĉu oni ne aŭskultas ilin? Fine, ĉu mi mem ne konas Fenicianojn? Antaŭ vi, 
sinjoro, ili kuŝas sur la ventroj, vi ne vidas iliajn malsincerajn 
rigardojn, sed mi ofte vidas iliajn okulojn, verdajn de avideco aŭ flavajn de kolero. 
Gardu vin, sinjoro, de Fenicianoj, kiel de venena vipuro!... 
Ramzes rigardis Saran kaj senvole komparis ŝian sinceran 
amon al la kalkulemo de la Fenicianino, ŝiajn tuŝantajn eksplodojn kun la malvarmo de Kama. 
"Vere! - pensis li - Fenicianoj estas venenaj rampaĵoj. Sed 
se Ramzes Granda uzis en la milito leonon, kial mi ne povus 
uzi vipuron kontraŭ la malamikoj de Egipto?" 
Ju plastike tamen li imagis la perfidecon de Kama, des pli 
forte li deziris ŝin. La heroaj animoj serĉas iafoje danĝeron.Li adiaŭis Saran kaj subite, oni ne scias kial, rememoris, ke 
Sargon lin suspektis pri la nokta atako. 
La princo ekfrapis sian frunton. 
-Ĉu tiu mia samulo - diris li - aranĝis la batadon al la 
ambasadoro? En tia okazo kiu instigis lin?... Ĉu Fenicianoj? 
... Kaj se ili volis miksi mian personon en tiel malpuran aferon, prave do diras Sara, ili estas friponoj, de kiuj mi devas 
min gardi!... 
Ree vekiĝis en li la kolero, kaj la princo decidis tuj solvi la 
demandon. 
Ĉar la nokto proksimiĝis, Ramzes ne revenante en sian domon, iris al Kama. 
Estis por li indiferente, ke oni povas rekoni lin; kontraŭ la 
danĝero li ja havis la glavon... 
En la palaceto de la pastrino estis lumo, sed neniu servisto atendis en la vestiblo. 
"Ĝis nun - pensis li - Kama forsendadis la servistojn, 
kiam mi estis venonta. Hodiaŭ ĉu ŝi antaŭsentas min, aŭ akceptas amanton, pli feliĉan ol mi?..." 
Li suriris la ŝtuparon, haltis antaŭ la ĉambro de la Fenicianino kaj subite forpuŝis la kurtenon. En la ĉambro estis Kama kaj Hiram kaj murmuretis pri io. 
-Oh!... mi venas ne ĝustatempe... - ekiridis la princo. - 
Kion mi vidas, princo, ankaŭ vi amindumas virinon, al kiu 
estas malpermesite je puno de morto esti favora por la viroj? 
Hiram kaj la pastrino salte leviĝis de la taburetoj. 
-Sendube - diris la Feniciano, salutante lin - iu bona 
spirito avertis vin, sinjoro, ke ni parolas pri vi... 
-Ĉu vi preparas por mi ian surprizon? - demandis la vicreĝo.-Eble!... Kiu scias?... - respondis Kama, rigardante lin 
kokete. 
La princo respondis malvarme: 
-Tiuj, kiuj en la estonta tempo volos fari al mi surprizojn, 
ne tuŝegu per sia propra kolo hakilon aŭ ŝnuron... Tio pli mirigus ilin, ol min iliaj agoj... 
La rideto glaciiĝis sur la duone malfermitaj lipoj de Kama; 
Hiram paliĝis kaj diris humile: 
-Per kio ni meritis la koleron de nia sinjoro kaj protektanto?... 
-Mi volas scii la veron - diris la princo, sidiĝante kaj minace rigardante Hiramon. - Mi volas scii: kiu aranĝis la atakon kontraŭ la asiria ambasadoro kaj miksis en ĉi tiun krimon 
la homon, kiu tiel similas min, kiel mia dekstra mano la maldekstran. 
-Vi vidas, Kama - respondis la konsternita Hiram - mi 
diris, la intimeco de tiu fripono al vi povas alkonduki grandan 
malfeliĉon... Jen vi havas ĝin!... Ni eĉ ne longe atendis. 
La Fenicianino sin ĵetis al la piedoj de la princo. 
-Mi diros ĉion - kriis ŝi, ĝemante - sed vi elĵetu, princo, 
el via koro la koleron kontraŭ Fenicio... Min mortigu, min 
malliberigu, sed ne koleru kontraŭ ĝi. 
-Kiu atakis Sargonon? 
-Likon, Greko, kiu kantas en nia templo - respondis la 
Fenicianino, genuante. 
-Li do tiam kantis apud via domo, kaj li estas tiel simila al 
mi?... 
Hiram klinis la kapon kaj metis la manon sur la koron. 
-Malavare ni pagis tiun ĉi homon - diris li - por tio, keli similas vin, sinjoro... Ni pensis, ke lia mizera persono povos 
esti utila en okazo de malfeliĉo... 
-Kaj li estis utila!... - interrompis la princo. - Kie li estas? Mi volas vidi ĉi tiun bonegan kantiston... ĉi tiun vivantan mian bildon... 
Hiram disetendis la manojn. 
-Li forkuris, fripono, sed ni trovos lin - respondis li, - Se 
nur li ne ŝanĝiĝos en muŝon aŭ en teran vermon... 
-Kaj al mi, ĉu vi pardonos, sinjoro?... - murmuretis la 
Fenicianino, sin apogante sur la genuoj de la princo. 
-Multe oni pardonas al la virinoj - respondis la kronprinco. 
-Vi ankaŭ ne venĝos vin al mi?... - demandis ŝi time Hiramon. 
-Fenicio - respondis la maljunulo malrapide kaj klare - 
plej grandan krimon forgesos al tiu, kiu akiros la favoron de 
nia sinjoro Ramzes (li vivu eterne!... ). 
-Kio koncernas Likonon - aldonis li, sin turnante al la 
princo vi havos lin, sinjoro, vivantan aŭ senvivan... 
Dirinte tion Hiram profunde kliniĝis kaj forlasis la ĉambron, en kiu restis la pastrino kun la princo. 
La sango leviĝis al la kapo de Ramzes. Li ĉirkaŭprenis la 
genuantan Kaman kaj murmuretis: 
-Vi aŭdis, kion diris la nobla Hiram?... Fenicio pardonos 
al vi la plej grandan krimon!... Vere, tiu homo estas fidela al 
mi... Se li diris tiel, kian motivon vi trovos?... 
Kama kisis liajn manojn, murmuretante: 
-Vi akiris min... mi estas via sklavino... Sed hodiaŭ lasu 
min trankvila... respektu la domon, kiu apartenas al la dia 
Astarte...-Vi do transloĝiĝos en mian palacon? - demandis la princo. 
-Ho dioj, kion vi diris?... De la tempo, kiam la suno levi- 
ĝas kaj malleviĝas okazis neniam, ke pastrino de Astarte... 
Sed kion fari?... Fenicio donas al vi, sinjoro, tian pruvon de 
respekto kaj sindonemo, kian neniam ricevis iu ajn el ĝiaj 
filoj ... 
-Do?... - interrompis la princo, karesante ŝin. 
-Sed ne hodiaŭ kaj ne ĉi tie... - petegis ŝi.XIII 
Eksciinte de Hiram, ke la Fenicianoj donacis al li la pastrinon, la kronprinco volis plej baldaü havi ŝin en sia domo, 
ne tial ke li ne povis vivi sen ŝi, sed ĉar ŝi estis por li novaĵo. 
Sed Kama prokrastis la alvenon, petegante la princon, ke 
li lasu ŝin trankvila, ĝis kiam malgrandiĝos la alfluo de pilgrimoj, kaj precipe ĝis la forveturo de plej eminentaj gastoj. Se 
dum ilia ĉeesto ŝi fariĝus amatino de la kronprinco, povus 
malgrandiĝi la enspezoj de la templo, kaj la pastrinon minacus danĝero. 
-Niaj saĝaj kaj grandaj - diris ŝi al Ramzes - pardonos 
al mi la perfidon. Sed la popolaĉo alvokos sur mian kapon la 
venĝon de la dioj, kaj vi, sinjoro, scias, ke la dioj havas longajn 
manojn... 
-Ili ne perdu ilin, kiam ili enŝovos ilin sub mian tegmenton! - respondis la princo. 
Sed li ne insistis, ĉar lia atento estis tre okupita en tiu tempo. 
La asiriaj ambasadoroj, Sargon kaj Istubar, jam forveturis 
Memfison, por subskribi la traktaton. Samtempe la faraono 
alvokis Ramzeson, por ke li prezentu raporton pri sia vojaĝo. 
La princo ordonis al la skribistoj detale priskribi ĉion, kio 
okazis de la momento, kiam li forlasis Memfison: la revuon 
de la metiistoj, la vizitadon de la fabrikoj kaj kampoj, la inter-paroladojn kun la nomarĥoj kaj oficistoj. Tutmozis estis elektita de li, por prezenti la raporton. 
-Antaŭ la persono de la monarĥo - diris al li la princo - 
vi estos mia koro kaj mia buŝo. Jen kion vi devas fari: 
Kiam la plej nobla Herhor demandos: kion mi pensas pri 
la kaŭzoj de la mizero de Egipto kaj de la trezorejo, respondu al la ministro, ke li sin turnu al sia helpanto Pentuer, kaj 
tiu klarigos miajn opiniojn same, kiel li faris tion en la templo 
de la dia Hator. Se Herhor volos scii, kia estas mia opinio pri 
la traktato kun Asirio, respondu, ke mia devo estas plenumi 
la ordonojn de nia sinjoro. 
Tutmozis balancis la kapon, por montri, ke li komprenas. 
-Sed - daŭrigis la kronprinco - kiam vi staros antaŭ mia 
patro (li vivu eterne!) kaj konvinkiĝos, ke neniu vin aŭskultas, 
falu al liaj piedoj en mia nomo kaj diru: 
"Sinjoro, jen kion diras al vi filo kaj servisto via, mizera 
Ramzes, al kiu vi donis la vivon kaj povon. La kaŭzo de la 
malfeliĉoj de Egipto estas la malgrandiĝo de la fruktodona 
teritorio, kiun invadis la dezerto, kaj la malgrandiĝo de la 
loĝantaro, kiu pereas de la laboro kaj mizero. Sed sciu, nia 
sinjoro, ke ne malpli grandan malutilon, ol la morto kaj dezerto, kaŭzas al via trezorejo la pastroj. Ĉar ne sole iliaj temploj estas plenaj de oro kaj juveloj, per kiuj oni povus pagi ĉiujn ŝuldojn, sed la sanktaj patroj kaj profetoj havas ankaŭ la 
plej bonajn bienojn, la plej bravajn laboristojn kaj kamparanojn, kaj pli multe da tero ol la dio-faraono. 
Jen kion diras al vi filo kaj servisto via, Ramzes, kiu dum la 
tuta vojaĝo havis ĉiam malfermitajn okulojn kiel fiŝo, kaj levitajn orelojn kiel prudenta azeno."La princo ripozis, Tutmozis ripetis en la memoro liajn vortojn. 
-Kaj se - daŭrigis la vic-reĝo - lia sankteco demandos, 
kia estas mia opinio pri Asirianoj, falu sur la vizaĝon kaj respondu: 
"La servisto Ramzes, se vi permesas, kuraĝas opinii, ke Asirianoj estas grandaj kaj fortaj bravuloj, kaj havas bonegajn 
armilojn, sed tuj vidas, ke ili estas malbone ekzercitaj. 
Sargonon ja sekvis la plej bonaj asiriaj batalistoj: arkistoj, 
hakilistoj, lancistoj, sed mi ne vidis eĉ ses soldatojn, sciantajn 
marŝi akorde en rekta vico. La lancojn ili ne portas rekte, iliaj glavoj estas malbone alligitaj, la hakilojn ili portas kvazaŭ 
ĉarpentistoj aŭ buĉistoj. Iliaj vestoj estas pezaj, iliaj dikaj sandaloj brogas la piedojn, kaj iliaj ŝildoj, kvankam fortikaj, ne 
multe utilos, ĉar la soldato estas mallerta." 
-Vi diras la veron - interrompis Tutmozis. - Mi rimarkis la samon kaj la samon mi aŭdas de niaj oficiroj, kiuj diras, 
ke tia asiria armeo, kian ili vidis tie ĉi, kontraŭstaros malpli 
forte ol la libiaj bandoj. 
-Diru ankaŭ - daŭrigis Ramzes - al nia sinjoro, kiu donacas al ni la vivon, ke la tuta egipta nobelularo kaj armeo 
bolas ĉe la sola penso, ke Asirio povus forpreni Fenicion. Fenicio estas ja la haveno de Egipto, Fenicianoj estas plej bonaj 
maristoj de nia ŝiparo. Diru fine, ke mi eksciis de Fenicianoj 
(tion lia sankteco devas scii pli bone), ke Asirio estas hodiaŭ 
malforta: ĝi havas militon en la nordo kaj oriento, kaj la tuta 
Azio estas kontraŭ ĝi. Se do ni hodiaŭ atakus ĝin, ni povus 
akiri multe da trezoroj kaj sklavoj, kiuj helpus niajn kamparanojn en la laboro. Finu per la vortoj, ke la saĝo de mia patro superas la homan saĝon, kaj ke mi agos, kiel li ordonos almi, se nur li ne donos Fenicion en la manojn de Assar, ĉar tio 
estus nia pereo. Fenicio estas la bronza pordego de nia trezorejo, kaj kie estas homo, kiu donus sian pordon al ŝtelisto?" 
Tutmozis forveturis Memfison en la monato Paofi (julio, 
aŭgusto). 
Nilo komencis forte kreski. Malgrandiĝis la alfluo de la 
aziaj pilgrimoj en la templon de Astarte. La egipta loĝantaro 
okupis la kampojn, por plej rapide kolekti la vinberojn, linon 
kaj kreskaĵon, donantan specon de kotono. 
Unuvorte, la ĉirkaŭaĵo trankviliĝis, la ĝardenoj, ĉirkaŭantaj la templon de Astarte, estis preskaŭ malplenaj. 
En tiu tempo la princo Ramzes, libera de la amuzoj kaj ŝtataj devoj, sin ekokupis per sia amo al Kama. Foje li sekrete 
interkonsiliĝis kun Hiram, kiu en lia nomo oferis al la templo de Astarte dek du talentojn en oro, belege skulptitan malakitan statueton de la diino, kvindek bovinojn kaj cent kvindek mezurojn da tritiko. Tio estis tiel malavara donaco, ke la 
ĉefpastro de la templo venis mem al la vic-reĝo, por fali antaŭ li sur la ventron kaj danki pro la favoro, kiun, kiel li diris, 
neniam, neniam forgesos la popoloj amantaj la diinon Astarte. 
Fininte la aferon kun la templo, la princo alvokis al si la 
policestron de Pi-Bast kaj pasigis kun li longan horon. Post 
kelke da tagoj la tuta urbo ektremis de eksterordinara novaĵo. 
Kama, la pastrino de Astarte, estis forrabita, ien forkondukita kaj malaperis, kiel sablero en la dezerto!... 
Tio okazis en sekvantaj cirkonstancoj: 
La ĉefpastro sendis Kaman en la urbon Sabne-Ĥetam apud 
la lago Menzaleh kun donacoj por la tiea kapelo de Astarte. 
La pastrino vojaĝis nokte en ŝipeto, por eviti la someran var-megon kaj por ŝirmi sin de la scivolo kaj respektemaj salutoj 
de la loĝantoj. 
Ĉe la tagiĝo, kiam la kvar remistoj lacaj ekdormetis, el la 
apudbordaj arbetaĵoj subite elnaĝis ŝipoj, kondukataj de Grekoj kaj Ĥetoj, ĉirkaŭis la ŝipeton de la pastrino kaj forkaptis 
Kaman. La atako estis tiel rapida, ke la feniciaj remistoj tute 
ne kontraŭstaris; al la pastrino oni verŝajne ŝtopis la buŝon, 
ĉar ŝi eĉ ne havis tempon ekkrii. 
Plenuminte ĉi tiun malpian agon, la Ĥetoj kaj Grekoj malaperis en la arbetaĵoj por atingi poste la maron. Por garantii sin kontraŭ la persekuto, ili renversis la ŝipeton de la templo de Astarte. 
En Pi-Bast ekbolis kvazaŭ en poto: la tuta loĝantaro parolis 
nur pri tio. Oni eĉ nomis la kulpulojn. Unuj suspektis Sargonon, kiu proponis al Kama la titolon de edzino, se nur ŝi konsentos forlasi la templon kaj veturi kun li Ninivon. Aliaj suspektis Likonon, kiu estis kantisto de Astarte kaj de longe pasie 
flamis al Kama. Ankaŭ li estis sufiĉe riĉa por dungi grekajn 
rabistojn, kaj verŝajne sufiĉe malpia, por ne ŝanceliĝi forkapti 
pastrinon. 
Kompreneble, en la templo de Astarte oni kunvokis por 
konsilo la plej riĉajn kaj la plej piajn fidelulojn. Oni antaŭ ĉio 
decidis liberigi Kaman de la pastraj devoj kaj depreni de ŝi la 
malbenon, kiu minacas ĉiujn virgulinojn, kiuj en la servado 
al la diino perdis sian ĉastecon. 
Tio estis ordono pia kaj saĝa: ĉar se iu superforte forrabis 
la pastrinon kaj kontraŭ ŝia volo senigis ŝin je la pastraj benoj, maljuste estus puni ŝin. 
Post kelke da tagoj, ĉe la sonoj de trumpetoj, oni anoncis 
al la fideluloj, en la templo de Astarte, ke Kama mortis, kaj kese iu renkontus virinon similan al ŝi, li ne havas rajtan venĝi 
ŝin, eĉ fari al ŝi riproĉojn. Ĉar ne ŝi, ne la pastrino forlasis la 
diinon, sed forrabis ŝin malbonaj spiritoj, kiuj estos punitaj. 
En la sama tago la nobla Hiram estis ĉe la princo kaj donacis al li en ora skatolo, pergamenon, kovritan per multe da 
pastraj sigeloj kaj per subskriboj de la plej eminentaj Fenicianoj. 
Tio estis la verdikto de la pastra juĝo de Astarte, liberiganta 
Kaman de la ĵurpromesoj, se nur ŝi forlasos sian pastran nomon. 
Kun ĉi tiu dokumento, kiam la suno subiris, la princo iris 
en iun izolitan palaceton en sia ĝardeno. Li malfermis la pordon per sekreta maniero kaj suriris en malgrandan ĉambron 
de la unua etaĝo. 
Ĉe la lumo de skulptita torĉo, en kiu brulis bonodora oleo, 
la princo ekvidis Kaman. 
-Fine!... - ekkriis li, donante al ŝi la oran skatolon. - Vi 
havas ĉion, kion vi volis. 
La Fenicianino estis ekscitita; ŝiaj okuloj brilis. Ŝi kaptis la 
skatolon kaj ĵetis ĝin sur la plankon. 
-Vi kredas, ke ĝi estas ora?... - diris ŝi. - Mi donos mian 
ĉirkaŭkolon, ke la skatolo estas kupra kaj nur kovrita de ambaŭ flankoj per maldikaj oraj folioj!... 
-Tiel vi salutas min?... - demandis la mirigita princo. 
-Ĉar mi konas miajn fratojn - respondis ŝi. - Ili falsas ne 
nur oron, sed eĉ rubenojn kaj safirojn... 
-Virino... - interrompis la princo - en ĉi tiu skatolo estas ja via sendanĝereco... 
-Mi mokas la sendanĝerecon!... - respondis ŝi. - Mienuas kaj timas... Mi sidas ĉi tie jam kvar tagojn kvazaŭ en 
malliberejo... 
-Ĉu io mankas al vi? 
-Mankas al mi la lumo... spiro... ridoj, kantoj, homoj... 
Ho venĝema diino, kiel severe vi punas min!... 
La princo aŭskultis mirigita. En la furioza virino li ne rekonis Kaman, kiun li vidis en la templo, la virinon, kiun kantis 
la pasia voĉo de la Greko. 
-Morgaŭ - diris la princo - vi povos eliri en la ĝardenon 
... Kaj kiam ni venos Memfison, Tebojn, vi amuziĝos kiel neniam antaŭe... Ekrigardu min. Ĉu mi ne amas vin kaj ĉu ne 
sufiĉas al virino la honoro, ke ŝi apartenas al mi?... 
-Jes, - respondis ŝi kolerete - sed vi havis kvar antaŭ mi. 
-Se vin mi amas pleje... 
-Se min vi amus pleje, vi farus min la unua, vi loĝigus min 
en la palaco, kiun okupas tiu... Hebreino Sara kaj vi donus 
gardistojn al mi, ne al ŝi... Tie, antaŭ la statuo de Astarte mi 
estis la unua... Kaj ĉi tie?... La soldatoj tamburas kaj ludas 
flutojn, la oficistoj krucas la manojn sur la brusto kaj klinas 
la kapojn antaŭ la domo de la Hebreino... 
-Antaŭ mia unuenaskita filo - interrompis malpacience 
la princo - kaj li ne estas Hebreo... 
-Li estas Hebreo!... - kriegis Kama. Ramzes salte leviĝis. 
-Ĉu vi estas freneza?... - diris li, subite trankviliĝinte. - 
Ĉu vi ne scias, ke mia filo ne povas esti Hebreo?... 
-Kaj mi diras al vi, ke li estas!... - kriis ŝi, batante la tablon per la pugno. - Li estas Hebreo, kiel lia avo, kiel liaj 
onkloj, kaj lia nomo estas Izaako... 
-Kion vi diris, Fenicianino?... Ĉu vi volas, ke mi forpelu 
vin?...-Bone, forpelu min, se mensogo eliris el mia buŝo... Sed 
se veraj estas miaj vortoj, forpelu tiun... la Hebreinon, kun ŝia 
bastardo, kaj la palacon donu al mi... Mi volas esti la unua en 
via domo, mi tion meritas... Tiu trompas vin, mokas vin... 
Kaj mi por vi forlasis mian diinon... min minacas ŝia ven- 
ĝo ... 
-Donu al mi pruvon, kaj la palaco estos via... Ne, tio estas malvera!... - diris la princo. - Sara ne farus tian krimon 
... Mia unuenaskita filo!... 
-Izaako!... Izaako!... - kriis Kama. - Iru al ŝi kaj konvinku vin... 
Ramzes, duone senkonscia, elkuris de Kama kaj direktis sin 
al la palaco, kie loĝis Sara. Malgraŭ la stela nokto, li perdis la 
vojon kaj iom da tempo vagis en la ĝardeno. La freŝa aero 
rekonsciigis lin, li retrovis la vojon kaj eniris en la domon de 
Sara preskaŭ trankvila. 
Malgraŭ la malfrua vespero oni ne dormis tie. Sara per 
propraj manoj lavis la vindaĵojn de la filo, kaj la servistoj, por 
pasigi la tempon, manĝis, trinkis kaj muzikis. 
Kiam Ramzes, pala de ekscito, haltis sur la sojlo, Sara ekkriis, sed tuj trankviliĝis. 
-Saluton al vi, sinjoro - diris ŝi, viŝante la malsekajn manojn kaj klinante sin al liaj piedoj. 
-Sara, kia estas la nomo de via filo?... - demandis li. 
Terurita ŝi kaptis sin je la kapo. 
-Vi ja scias, sinjoro, ke Seti... - respondis ŝi per apenaŭ 
aŭdebla voĉo. 
-Rigardu miajn okulojn... 
-Ho Jehovo!... - murmuretis Sara. 
-Vi vidas, ke vi mensogas. Kaj nun mi diros al vi: mia filo,la filo de la egipta kronprinco, estas nomata Izaako... kaj li 
estas Hebreo, malnobla Hebreo... 
-Ho Dio!... Dio!... - ekkriis ŝi, falante al la piedoj de la 
princo. 
Ramzes eĉ por unu momento ne levis la kapon, lia vizaĝo 
fariĝis griza. 
-Oni avertis min - diris li - ke mi ne prenu Hebreinon 
en mian domon... Miaj internaĵoj tordiĝis, kiam mi vidis 
mian bienon, plenan de Hebreoj... Sed mi kaŝis la abomenon, ĉar mi konfidis al vi. Kaj vi, kun viaj Hebreoj, ŝtelis mian 
filon, ŝtelistino de infanoj!... 
-La pastroj ordonis, ke li estu Hebreo... - murmuretis 
Sara, ploregante ĉe la piedoj de la princo. 
-La pastroj?... Kiuj?... 
-La plej nobla Herhor... la plej nobla Mefres... Ili diris, ke 
tio estas necesa, ĉar via filo devas fariĝi la unua reĝo de Hebreoj... 
-La pastroj?... Mefres?... - ripetis la princo. - Reĝo de 
Hebreoj?... Mi ja diris al vi, ke via filo povos esti ĉefo de miaj 
arkistoj, mia skribisto... Mi tion diris al vi, kaj vi mizera pensis, ke la titolo de hebrea reĝo egalas la titolon de mia arkisto aŭ skribisto?... Mefres... Herhor!... Dankon al la dioj, ke 
mi fine komprenis ĉi tiujn altrangulojn kaj ke mi scias, kian 
sorton ili destinas al miaj posteuloj... 
Momenton li konsideris, mordis la lipojn. Subite li ekkriis 
per potenca voĉo: 
-Ĉi tien!... servistoj... soldatoj!... 
Tuj komenciĝis pleniĝi la ĉambro. Eniris plorante la servistinoj de Sara, oficisto kaj intendanto de la domo, poste sklavoj, fine kelke da soldatoj kun oficiro.-La morto!... - ekkriis Sara per disŝiranta voĉo. 
Ŝi ĵetis sin al la lulilo, kaptis la infanon kaj stariĝinte en la 
angulo de la ĉambro ŝi ekkriis: 
-Min mortigu... sed lin mi ne donos... 
Ramzes ekridetis. 
-Centestro - diris li al la oficiro - prenu ĉi tiun virinon 
kun la infano kaj konduku en la konstruaĵon, kie loĝas la sklavoj de mia domo. Ĉi tiu Hebreino ne estos plu sinjorino, sed 
servistino de tiu, kiu ŝin anstataŭos. 
-Kaj vi, intendanto - aldonis li, sin turnante al la oficisto - memoru, ke la Hebreino ne forgesu morgaŭ matene lavi 
la piedojn al ŝia sinjorino, kiu tuj venos ĉi tien. Kaj se ĉi tiu 
servistino montriĝus malobeema, laŭ la ordono de sia sinjorino ŝi devas ricevi vergojn. Forkonduku ĉi tiun virinon en la 
ĉambron de la servistoj!... 
La oficiro kaj intendanto proksimiĝis al Sara, sed haltis, ne 
kuraĝante ŝin tuŝi. Cetere, tio ne estis necesa. Sara envolvis en 
tukon la plorantan infanon kaj forlasis la ĉambron, murmuretante: 
-Ho Dio de Abrahamo, Izaako kaj Jakobo, ekkompatu 
min... 
Ŝi profunde kliniĝis antaŭ la princo, el ŝiaj okuloj fluis silentaj larmoj. Ramzes aŭdis ŝian dolĉan voĉon ankoraŭ en la 
vestiblo: 
-Dio de Abrahamo, Iza... 
Kiam ĉio trankviliĝis, la vic-reĝo diris al la oficiro kaj intendanto: 
-Iru kun torĉoj en la domon inter la figarboj... 
-Mi komprenas - respondis la intendanto. 
-Kaj tuj transkonduku ĉi tien la virinon, kiu loĝas tie...-Tio estos farita. 
-Tiu virino estos de nun via sinjorino kaj la sinjorino de 
Sara, de la Hebreino, kiu ĉiumatene devas al sia sinjorino lavi 
la piedojn, verŝi sur ŝin akvon kaj teni antaŭ ŝi la spegulon. 
Tia estas mia volo kaj ordono. 
-Tiel estos farita ĉio - respondis la intendanto. 
-Morgaŭ matene vi diros al mi, ĉu la nova servistino ne 
estas malobeema... 
Doninte la ordonojn, la vic-reĝo revenis en sian domon, 
sed la tutan nokton li ne povis dormi. En lia profunda animo 
flamiĝis la fajro de la venĝo. 
Li sentis, ke eĉ por unu momento ne levinte la voĉon, li 
frakasis Saran, la mizeran Hebreinon, kiu kuraĝis trompi lin. 
Li punis ŝin, kiel reĝo, kiu per unu ektremo de la palpebro 
deĵetas la homojn de la supro de la honoroj en la senfundaĵon 
de la sklaveco. Sed Sara estis nur ilo de la pastroj, kaj la kronprinco havis tro grandan senton de la justeco por, rompinte 
la ilon, pardoni al la veraj kulpuloj. 
Lia furiozo tiom pli grandiĝis, ke la pastroj estis netuŝeblaj. 
La princo povis forpeli nokte Saran en la ĉambron de la servistoj, sed ne povis senigi Herhoron je lia povo, nek Mefreson 
je lia ĉefpastreco. Sara falis ĉe liaj piedoj, kiel piedpremita 
vermo; sed Herhor kaj Mefres, kiuj rabis al li lian unuenaskitan filon, leviĝis super Egipto kaj (kia honto!) super la estonta 
faraono, kvazaŭ piramidoj... 
Kaj li rememoris (kioman fojon en ĉi tiu jaro!) la maljustaĵojn, kiujn kaŭzis al li la pastroj. En la lernejo ili tiel batis lin 
per bastonoj, ke krakis lia spino, aŭ igis lin malsati tiel, ke lia 
ventro enfalis ĝis la dorso. 
Dum la lastaj manovroj Herhor malbonigis al li la tutanplanon, poste deĵetis la tutan kulpon sur lin kaj senigis lin je 
la komando de korpuso. La sama Herhor altiris sur lin la malfavoron de lia sankteco pro tio, ke li prenis en sian domon 
Saran, kaj nur tiam revokis lin al la honoroj, kiam la humiligita princo pasigis kelke da monatoj en memvola ekzilo. 
Ŝajnis, ke kiam li estos nomita ĉefo de korpuso kaj vic-re- 
ĝo, la pastroj ĉesos premegi lin per sia protekto. Sed ĝuste 
nun ili kontraŭmetas al li duoblajn fortojn. Ili faris lin vicreĝo, por kio?... Por malproksimigi lin de la faraono kaj fari 
malhonoran traktaton kun Asirio. Kiam li volis informiĝi pri 
la stato de la regno, ili devigis lin pentofari en la templo; tie 
ili trompis lin per mirakloj kaj teruroj kaj donis al li tute malverajn klarigojn. 
Poste ili miksis sin je liaj plezuroj, amatinoj, rilatoj kun Fenicianoj, ŝuldoj; fine por humiligi lin, ridindigi en la okuloj de 
Egiptanoj, ili faris lian unuenaskitan filon Hebreo!... 
Kiu kamparano, kiu sklavo, kiu kondamnito en la minejoj, 
kiu Egiptano ne havus la rajton diri al li: 
-Mi estas pli bona ol vi, vic-reĝo, ĉar neniu mia filo estis 
Hebreo... 
Sentante la pezon de la ofendo, Ramzes komprenis ankaŭ, 
ke li ne povas tuj ĝin venĝi. Li decidis prokrasti la aferon. En 
la pastra lernejo li kutimis regi sin mem, en la kortego li ellernis paciencon kaj malsincerecon; ĉi tiuj ecoj estos lia ŝildo 
kaj armilo en la batalo kontraŭ la pastroj... Dume li erarigos 
ilin, kaj kiam venos ĝusta momento, li ekbatos tiel, ke ili ne 
leviĝos plu. 
Komencis tagiĝi. La kronprinco profunde ekdormis, kaj 
kiam li vekiĝis, la unua persono, kiun li rimarkis, estis la intendanto de la palaco de Sara.-Kion faras la Hebreino? - demandis la princo. 
-Konforme al la ordono de via ekscelenco, ŝi lavis la piedojn al sia nova sinjorino - respondis la oficisto. 
-Ĉu ŝi estis malobea? 
-Ŝi estis plena de humileco, sed ne sufiĉe lerta, kaj la sinjorino ekkolerinte piedbatis ŝin inter la okulojn. 
La princo eksaltis. 
-Kaj Sara?... - demandis li rapide. 
-Ŝi falis teren. Kaj kiam la nova sinjorino ordonis al ŝi iri 
for, ŝi eliris, mallaŭte plorante. 
La princo komencis paŝi en la ĉambro. 
-Kiel ŝi pasigis la nokton?... 
-La nova sinjorino?... 
-Ne!... - interrompis la kronprinco. - Mi demandas pri 
Sara. 
-Konforme al la ordono, Sara iris kun la infano en la ĉambron de la servistoj. Tie iu virino, de kompato, cedis al ŝi fre- 
ŝan maton, sed Sara ne kuŝiĝis kaj sidis la tutan nokton kun 
la infano sur la genuoj. 
-Kaj la infano ?... - demandis la princo. 
-La infano fartas bone. Hodiaŭ matene, kiam la Hebreino iris servi la novan sinjorinon, aliaj virinoj banis la etulon, 
kaj la edzino de la paŝtisto, kiu ankaŭ havas suĉinfanon, nutris ĝin. 
La princo haltis antaŭ la intendanto. 
-Malbone estas - diris li - se bovino, anstataŭ nutri sian 
idon, iras plugi kaj estas batata per bastono. Do, kvankam la 
Hebreino estas tre kulpa, mi ne volas, ke suferu ŝia senpeka 
ido... Sara ne lavos plu la piedojn de la nova sinjorino kaj ne 
estos piedbatata de ŝi. En la domo de la servistoj vi donos alŝi apartan ĉambron, kelke da mebloj kaj nutraĵon, kian bezonas virino, antaŭ ne longe akuŝinta. Ŝi nutru en trankvilo sian 
infanon. 
-Vivu eterne nia estro! - respondis la intendanto kaj ekkuris plenumi la ordonojn de la vic-reĝo, ĉar la tuta servistaro 
amis Saran, kaj en la daŭro de kelke da horoj jam ekmalamis 
la kolereman kaj krieman Kaman.XIV 
La fenicia pastrino ne multe da feliĉo alportis al Ramzes. 
 Kiam li venis unuafoje viziti ŝin en ŝia palaceto, kiun ĝis 
nun okupis Sara, li pensis, ke li estos akceptita kun admiro kaj 
dankemo. Sed Kama salutis lin preskaŭ kun kolero. 
-Kio? - ekkriis ŝi - jam post duono da tago vi redonis 
vian favoron al la mizera Hebreino?... 
-Ĉu ŝi ne loĝas en ĉambro de la servistoj? - respondis la 
princo. 
-Sed mia intendanto diris al mi, ke ŝi ne lavos plu miajn 
piedojn... 
La princo, aŭskultante tion, sentis tedon. 
-Vi ne estas, mi vidas, kontenta - diris li. 
-Kaj mi ne estos!... - eksplodis la Fenicianino - ĝis kiam 
mi ne humiligos ĉi tiun Hebreinon... Ĝis kiam servante min 
kaj genuante ĉe miaj piedoj, ŝi ne forgesos, ke iam ŝi estis via 
unua virino kaj la sinjorino de tiu ĉi domo... Ĝis kiam miaj 
servistoj ne ĉesos rigardi min kun timo kaj malkonfido, kaj 
ŝin kun kompato... 
La Fenicianino komencis malpli kaj malpli plaĉi al Ramzes. 
-Kama - diris li - pesu bone, kion mi diros al vi. Se en 
mia domo servisto piedbatus hundinon, kiu nutras la idojn, 
mi forpelus lin... Vi piedbatis inter la okulojn virinon kaj patrinon... En Egipto, Kama, patrino estas granda vorto. BonaEgiptano tri aferojn plej multe respektas sur la tero: la diojn, 
la faraonon kaj la patrinon... 
-Ho ve al mi!... - kriis Kama, sin ĵetante sur la liton. - 
Jen mi havas rekompencon, mizera, ke mi forlasis mian diinon... Ankoraŭ antaŭ unu semajno oni metis florojn ĉe miaj 
piedoj kaj bruligis por mi incenson, kaj hodiaŭ... 
La princo senbrue elglitis el la ĉambro kaj vizitis la Fenicianinon nur post kelke da tagoj. 
Sed ree li trovis ŝin en malbona humoro. 
-Mi petegas vin, sinjoro - ekkriis ŝi - zorgu iom pli multe pri mi!... La servistoj jam komencas malŝati min, la soldatoj rigardas min nekonfide kaj mi timas, ke iu ne venenu 
miajn manĝaĵojn en la kuirejo... 
-Mi estis okupita per la armeo - respondis la princo - 
mi ne povis viziti vin. 
-Tio estas vera!... - respondis kolere Kama. - Vi estis 
hieraŭ sub mia balkono, kaj poste vi iris al la ĉambro de la 
servistoj, kie loĝas la Hebreino... Vi volis montri al mi... 
-Sufiĉe!... - interrompis la princo: - Mi estis nek sub la 
balkono, nek apud la ĉambro de la servistoj. Se do ŝajnis al vi, 
ke vi vidis min, tio signifas, ke tiu malnobla Greko ne nur ne 
forlasis Egipton, sed eĉ kuraĝas vagi en mia ĝardeno... 
Kama aŭskultis terurita. 
-Ho Astarte!... - ekkriis ŝi subite - savu min... Ho tero, 
kaŝu min!... Se la mizera Likon revenis, granda danĝero minacas min... 
La princo ekridis, sed li ne havis plu paciencon aŭskulti la 
plendojn de la eks-pastrino. 
-Restu trankvila - diris li elirante - kaj ne miru, se postkelke da tagoj mi alkondukos al vi vian Likonon, ligitan, kvazaŭ ŝakalon. Li jam elĉerpis mian paciencon. 
Reveninte en ŝian domon, la princo tuj alvokis Hiramon 
kaj la policestron de Pi-Bast. Li rakontis al ambaŭ, ke Likon, 
Greko, kies trajtoj tre similis liajn, vagas apud la palacoj, kaj 
ordonis kapti lin. Hiram ĵuris, ke kiam Fenicianoj kuniĝos kun 
la polico, la Greko devos fali en iliajn manojn. Sed la policestro komencis skui la kapon. 
-Vi dubas? - demandis la princo. 
-Jes, sinjoro. En Pi-Bast loĝas multaj piaj Azianoj, laŭ kies 
opinio pastrino, forlasinta la altaron, meritas la morton. Do 
se la Greko ĵuris mortigi Kaman, ili helpos lin, kaŝos kaj faciligos al li la forkuron. 
-Kion vi diros, princo? - demandis Hiramon Ramzes. 
-La respektinda policestro parolas saĝe - respondis la 
maljunulo. 
-Vi ja liberigis Kaman de la ĵurpromeso! - ekkriis la princo. 
-Mi Feniciano - respondis Hiram - mi garantias, ke ili 
ne tuŝos Kaman kaj persekutos la Grekon. Sed la aliaj fideluloj 
de Astarte?... 
-Mi kuraĝas pensi - diris la policestro - ke dume nenio 
minacas ĉi tiun virinon. Kaj se ŝi estus kuraĝa, ni povus uzi ŝin 
por allogi la Grekon kaj kapti lin ĉi tie en la palacoj de via 
ekscelenco. 
-Iru do al ŝi - diris la princo - kaj prezentu al ŝi la planon, kiun vi elpensis. Se vi kaptos la friponon, mi donos al vi 
dek talentojn. 
Kiam la kronprinco adiaŭis ilin, Hiram diris al la policestro:-Ekscelenco, mi scias, ke vi konas ambaŭ skribmanierojn 
kaj ke la pastra saĝo ne estas fremda al vi. Kiam vi volas, vi 
aŭdas tra muroj kaj vidas en mallumo. Vi konas la pensojn de 
la kamparano, kiu laboras kun la sitelo, de la metiisto, kiu 
portas sandalojn al la bazaro, kaj de la granda sinjoro, kiu ĉirkaŭita de siaj servistoj sentas sin sendanĝera kiel infano en la 
seno de la patrino... 
-Vi diras la veron - respondis la oficisto - la dioj donis 
al mi la miraklan kapablon de la penetrema rigardo. 
-Dank' al viaj superhomaj kapabloj - daŭrigis Hiram - 
vi kredeble jam divenis, ke la templo de Astarte destinas por 
vi dudek talentojn, se vi kaptos ĉi tiun krimulon, kiu kuraĝas 
uzurpi la figuron de la princo, nia sinjoro. Krom tio, en ĉiu 
okazo, la templo donos al vi dek talentojn, se la famo pri la 
simileco de la mizera Likono al la princo ne disvastiĝos en 
Egipto. Tio estas skandala kaj maldeca afero, ke simpla mortulo rememorigas per sia vizaĝo personojn, kiuj devenas de 
la dioj. Ni do konservu sur la fundo de nia koro tion, kion vi 
aŭdis pri la mizera Likon kaj nian persekuton de la malpiulo. 
-Mi komprenas - respondis la oficisto. - Ĉar povas okazi, ke tia krimulo perdos la vivon, antaŭ ol ni transdonos lin 
al la tribunalo... 
-Jes - diris Hiram, premante lian manon. - Ĉiu helpo, 
kiun vi postulos, estos donita al vi de Fenicio. 
Ili disiĝis, kiel du amikoj, kiuj persekutas grandan ĉasaĵon 
kaj scias ke indiferente estas, kies ponardego trafos, se nur la 
besto estos bone trafita kaj ne falos en fremdajn manojn. 
Post kelke da tagoj Ramzes ree vizitis Kaman, sed trovis ŝin 
en stato proksima al frenezo. Ŝi kaŝis sin en la plej mallumaĉambro de sia palaco, malsata, ne kombita, eĉ ne lavita, kaj 
donis plej kontraŭajn ordonojn al la servistoj. 
Jen ŝi ordonis al ĉiuj kolektiĝi, jen forpelis ĉiujn. Nokte ŝi 
alvokis la gardistojn, kaj post momento forkuris de la soldatoj en la subtegmenton, kriante, ke ili volas mortigi ŝin. 
Ĉe tiaj agoj, el la animo de la kronprinco malaperis la amo, 
kaj restis nur sento de granda embaraso. Li kaptis sin je la 
kapo, kiam la intendanto de la palaco kaj la oficiro rakontis 
al li pri tiaj strangaĵoj, kaj murmuretis: 
-Vere, mi agis malbone, forprenante tiun ĉi virinon de ŝia 
diino. Ĉar nur diino povis pacience toleri ŝiajn kapricojn!... 
Malgraŭ tio li iris al Kama kaj trovis ŝin pala, nekombita kaj 
tremanta. 
-Ve al mi!... - kriis ŝi. - Mi vivas sole inter malamikoj... 
Mia vestantino volas min veneni, la frizistino, infekti min per 
ia malsano. La soldatoj nur atendas okazon, por dronigi en 
mia brusto la lancojn kaj glavojn. En la kuirejo, mi estas certa, 
anstataŭ manĝaĵoj, oni kuiras sorĉajn herbojn... Ĉiuj konspiras kontraŭ mia vivo... 
-Kama... - interrompis la princo. 
-Ne nomu min tiel!... - murmuretis ŝi terurita - ĉar tio 
alportos al mi malfeliĉon... 
-De kie tiaj pensoj venas al vi?... 
-De kie?... Ĉu vi pensas, ke tage mi ne vidas fremdajn homojn, kiuj aperas kaj malaperas apud la palaco, antaŭ ol mi 
povas alvoki la servistojn?... Kaj nokte, ĉu mi ne aŭdas murmuretojn post la muro?... 
-Nur ŝajnas al vi. 
-Malbenitaj!... Malbenitaj!... - kriis ŝi kun ploro. - Ĉiuj 
vi diras, ke ŝajnas al mi... Tamen antaŭhieraŭ, en mian dor-moĉambron ia krima mano ĵetis vualon, kiun mi portis duonon da tago, antaŭ ol mi rimarkis, ke ĝi ne estas la mia, ke 
tian mi neniam posedis... 
-Kie estas la vualo? - demandis la princo, jam kun maltrankvilo. 
-Mi bruligis ĝin, sed antaŭe mi ĝin montris al la servistinoj. 
-Eĉ se ĝi ne estis via, kio okazis al vi? 
-Ankoraŭ nenio. Sed se mi havus tiun ĉifonon en la domo 
dum kelke da tagoj, mi estus venenita aŭ infektita per neresanigebla malsano... Mi konas Azianojn kaj iliajn rimedojn! ... 
Tedita kaj kolerigita, la princo forlasis ŝin plej rapide, malgraŭ ŝiaj petoj, ke li restu. Sed kiam li demandis la servistojn 
pri la vualo, la ĉambristino konfesis, ke tio ne estis la vualo de 
Kama, kaj ke iu kaŝe ĵetis ĝin en la ĉambron. 
"Mi neniam ekkredus - pensis li - ke unu malforta virino povas fari tian konfuzon!... Kvar ĵus kaptitaj hienoj ne povus egali per sia maltrankvilo ĉi tiun Fenicianinon!..." 
Hejme la princo trovis Tutmozison, kiu ĵus venis el Memfiso kaj apenaŭ havis tempon sin lavi kaj alivesti post la vojaĝo. 
-Kion vi diros al mi? - demandis la princo la favoraton, 
divenante, ke li ne alportis bonajn novaĵojn. - Ĉu vi vidis lian 
sanktecon? 
-Mi vidis la sunan dion de Egipto - respondis Tutmozis, 
- kaj jen kion li diris al mi... 
-Parolu - intermetis la princo. 
-Jen kiel parolis nia sinjoro... - daŭrigis Tutmozis, krucinte la manojn sur la brusto kaj klininte la kapon. - Jen kiel 
parolis la sinjoro: Dum tridek kvar jaroj mi kondukis la pezanveturilon de Egipto kaj mi jam estas tiel laca, ke mi sopiras al 
miaj grandaj antaŭuloj, kiuj loĝas en la okcidenta lando. Baldaŭ mi forlasos ĉi tiun teron, kaj tiam mia filo, Ramzes suriros la tronon kaj faros kun la ŝtato, kion diktos al li la saĝo... 
-Tiel diris mia sankta patro? 
-Tio estas liaj vortoj, fidele ripetitaj - respondis Tutmozis. - Kelkfoje klare diris al mi la sinjoro, ke li lasas al vi neniajn ordonojn por la estonteco, por ke vi povu administri 
Egipton, kiel vi mem volos... 
-Ho sankta!... Ĉu vere li fartas tiel malbone?... Kial li ne 
permesas, ke mi vizitu lin?... - demandis la ĉagrenita princo. 
-Vi devas esti ĉi tie, ĉar ĉi tie vi povas esti utila. 
-Kaj la traktato kun Asirio?... - demandis la princo. 
-Jen ĝia enhavo: Asirio povas, sen malhelpoj de nia flanko, konduki militon en la oriento kaj nordo; sed la demando 
pri Fenicio restas nesolvita, ĝis kiam vi suriros la tronon. 
-Ho benita!... ho sankta monarĥo!... - kriis la princo. - 
De kia terura heredaĵo vi savis min... 
-La demando pri Fenicio restas do nesolvita - daŭrigis 
Tutmozis. - Tamen okazis alia malbona afero, ĉar lia sankteco, por doni al Asirio pruvon, ke li ne malhelpos ĝin en ĝia 
milito kontraŭ la nordaj popoloj, ordonis malgrandigi nian 
armeon je dudek mil dungitaj soldatoj... 
-Kion vi diris?... - ekkriis la princo kun mirego. 
Tutmozis malgaje balancis la kapon. 
-Mi parolas la veron - diris li - oni eĉ jam nuligis kvar 
libiajn regimentojn... 
-Tio ja estas frenezo!... - preskaŭ kriegis la princo, tord-ante siajn manojn. - Kial ni tiel malfortigas nin kaj kien iros 
ĉi tiuj homoj?... 
-Jes, jes! Ili jam foriris en la libian dezerton: ili aŭ atakos 
Libianojn, kio kaŭzos al ni embarasojn, aŭ kuniĝos kun ili kaj 
invados niajn okcidentajn limojn... 
-Nenion mi aŭdis pri tio!... Kion ili faris!... Kaj kiam ili 
faris tion?... Neniu novaĵo atingis nin... - kriis la princo. 
-Ĉar la eksigitaj dungitoj iris de Memfiso en la dezerton, 
kaj Herhor malpermesis paroli pri tio al iu ajn... 
-Do eĉ Mefres kaj Mentezufis ne scias pri tio?... - demandis la vic-reĝo. 
-Ili scias - respondis Tutmozis. 
-Ili scias, kaj mi ne!... 
La princo trankviliĝis subite, sed paliĝis, kaj sur lia juna 
vizaĝo estis legebla terura malamo. Li kaptis sian konfidaton 
je ambaŭ manoj kaj, forte premante ilin, murmuretis: 
-Aŭskultu... Per la sanktaj kapoj de mia patro kaj patrino... per la memoro de Ramzes Granda, per ĉiuj dioj, se iaj 
ekzistas, mi ĵuras, ke dum mia regado, se la pastroj ne kliniĝos antaŭ mia volo, mi dispremos ilin... 
Tutmozis aŭskultis terurita. 
-Mi, aŭ ili!... - konkludis la princo. - Egipto ne povas 
havi du sinjorojn... 
-Kaj ĉiam ĝi havis nur unu: la faraonon - intermetis la 
konfidato. 
-Vi do estos fidela al mi?... 
-Mi, la tuta nobelularo, armeo, mi al vi ĵuras. 
-Sufiĉe - finis la kronprinco. - Ili nun nuligu niajn dungitajn regimentojn... ili subskribu traktatojn... ili sin kaŝu demi kiel vespertoj, kaj ili trompu nin ĉiujn... Sed venos la momento... 
Kaj nun, Tutmozis, ripozu post la vojaĝo kaj venu vespere al mia festeno... Ĉi tiuj homoj tiel ligis min, ke mi povas 
nur amuziĝi... Mi do amuziĝos... Sed iam mi montros al ili, 
kiu estas la estro de Egipto: ili, aŭ mi!... 
De tiu tago ree komenciĝis festenoj. La princo, kvazaŭ 
hontante la soldatojn, ne faris kun ili ekzercojn. Anstataŭe, en 
lia palaco svarmis nobeluloj, oficiroj, artistoj kaj kantistinoj, 
kaj nokte dum grandaj orgioj la sonoj de harpoj kuniĝis kun 
la kriegoj de la ebriaj festenantoj kaj kun spasmaj ridoj de la 
virinoj. 
Al unu el tiaj festenoj Ramzes invitis Kaman, sed ŝi rifuzis. 
La princo ofendiĝis je ŝi; rimarkinte tion, Tutmozis diris: 
-Oni diris al mi, ke Sara perdis viajn favorojn? 
-Ne parolu al mi pri tiu ĉi Hebreino - respondis la vicreĝo. - Vi kredeble scias, kion ŝi faris kun mia filo? 
-Mi scias - respondis la favorato - sed ŝajnas al mi, ke 
tio okazis ne per ŝia kulpo. Mi aŭdis en Memfiso, ke via respektinda patrino, Nikotris, kaj la ministro Herhor faris vian 
filon Hebreo, por ke li en la estonteco reĝu Izraelidojn... 
-Izraelidoj ne havas ja reĝon, sed pastrojn kaj juĝistojn!... 
- interrompis la princo. 
-Ili ne havas, sed ili volas havi. Ankaŭ ilin tedis la regado 
de pastroj. 
La kronprinco malestime ekskuis la manon. 
-La veturigisto de lia sankteco - respondis li - valoras pli 
multe, ol ĉiuj reĝoj, kaj tiom pli ol iu izraelida reĝo, kiu ankoraŭ ne ekzistas...-En ĉiu okazo la kulpo de Sara ne estas tiel granda - intermetis Tutmozis. 
-Jes. Estu certa, ke iam mi reguligos la kontojn ankaŭ kun 
la pastroj. 
-En ĉi tiu okazo ili ankaŭ ne estas tre kulpaj. Ekzemple 
Herhor faris tiel, por pligrandigi la gloron kaj potencon de via 
dinastio. Cetere li agis konsente kun la reĝino Nikotris. 
-Kaj Mefres, kial li miksas sin je miaj aferoj?... - demandis la princo. - Li ja devas, ŝajnas al mi, nur gardi la templon, kaj ne influi la sorton de la faraona idaro... 
-Mefres estas maljunulo, kiu jam komencas infaniĝi. La 
tuta kortego de lia sankteco ridas hodiaŭ Mefreson pro liaj 
procedoj, pri kiuj mi mem sciis nenion, kvankam preskaŭ ĉiutage mi vidis kaj vidas la sanktan viron... 
-Interesa afero... Kion li faras?... 
-Kelke da fojoj ĉiutage li solene diservas en la plej sekreta parto de la templo kaj ordonas al siaj pastroj observi, ĉu 
dum lia preĝado la dioj ne levas lin en la aeron?... 
-Ha!... ha!... ha!... - ridis la princo. - Kaj ĉio ĉi okazas 
ĉi tie, en Pi-Bast, antaŭ miaj okuloj, kaj mi scias nenion... 
-Pastra mistero... 
-Mistero, pri kiu parolas ĉiuj en Memfiso!... Ha!... ha! En 
la cirko mi vidis ĥaldean prestidigitatoron, kiu leviĝis en la 
aeron. 
-Mi ankaŭ vidis - interrompis Tutmozis. - Sed tio estis 
artifiko. Mefres volas vere leviĝi super la teron, sur la flugiloj 
de sia pieco... 
-Kia arlekenaĵo!... - diris la princo. - Kion pensas pri tio 
la aliaj pastroj? 
-Ŝajnas, ke en niaj antikvaj papirusoj oni skribas pri niajmalnovaj profetoj, kiuj posedis la kapablon leviĝi en la aeron, 
la pastrojn do ne mirigas la deziro de Mefres, kaj ĉar ĉe ni, 
kiel vi scias, la subuloj vidas tion, kio plaĉas al la estroj, kelkaj sanktaj viroj certigas, ke Mefres vere leviĝas dum la preĝo, 
la larĝon de kelke da fingroj super la teron... 
-Ha... ha... ha... Kaj ĉi tiu granda mistero amuzas la tutan kortegon, kaj ni, kvazaŭ kamparanoj aŭ fosistoj, scias nenion pri la mirakloj, farataj ĉe nia flanko... Mizera sorto de 
la egipta kronprinco!... - ridis Ramzes. 
Kiam li trankviliĝis, post dua peto de Tutmozis li ordonis 
transporti Saran kun la infano el la ĉambro de la servistoj en 
la palaceton, kiun en la unuaj tagoj okupis Kama. 
La servistoj de la princo estis ravitaj per ĉi tiu ordono de la 
sinjoro, kaj ĉiuj servistinoj, sklavoj, eĉ shribistoj akompanis 
Saran al la nova loĝejo kun muziko kaj ĝojaj krioj. 
La Fenicianino, aŭdinte la bruon, demandis pri la kaŭzo. 
Kiam oni respondis al ŝi, ke Sara jam revenis al la favoroj de 
la princo, kaj transloĝiĝis el la domo de la sklavoj en la palacon, la eks-pastrino furiozanta alvokis al si Ramzeson. 
La princo venis. 
-Jen kiel vi agas kun mi!... - kriis Kama, ne reganta sin 
plu. - Tiel do?... Vi promesis al mi, ke mi estos via unua virino, sed antaŭ ol la luno trakuris duonon de la ĉielo, vi rompis la promeson?... Eble vi pensas, ke la venĝo de Astarte 
falas nur sur pastrinojn, kaj ne atingas princojn?... 
-Diru al via Astarte, ke ŝi neniam minacu la princojn, alie 
ankaŭ ŝi iros en la ĉambron de la sklavoj - respondis trankvile la princo. 
-Mi komprenas! - kriis Kama. - Mi iros al la sklavoj, 
eble eĉ en la malliberejon, kaj vi dume pasigos la noktojn ĉevia Hebreino!... Jen kiel vi pagas al mi, kiu forlasis por vi la 
diinon, kiu altiris sur mian kapon la malbenon... Al mi, kiu 
ne havas eĉ unu trankvilan horon, kiu perdis por vi la junecon, vivon, eĉ animon!... 
La princo konfesis en sia koro, ke efektive Kama multe oferis por li, kaj li eksentis penton. 
-Mi ne estis kaj mi ne estos ĉe Sara - respondis li. - Sed 
ĉu malutilas vin, ke la malfeliĉa virino ree ricevos komforton 
kaj povos nutri sian infanon? 
La Fenicianino ektremis. Ŝi levis supren la kunpremitajn 
pugnojn, stariĝis ŝiaj haroj, kaj en la okuloj ekflamis la malpura fajro de la malamo. 
-Tiel vi respondas al mi?... La Hebreino estis malfeliĉa, 
ĉar vi elpelis ŝin el la palaco; kaj mi devas esti kontenta, kvankam la dioj elpelis min el ĉiuj temploj... Kaj mia animo... la 
animo de la pastrino, kiu dronas en larmoj kaj timo, ĉu ĝi ne 
valoras por vi pli multe ol tiu hebrea bastardo, kiu... ho... ne 
vivu plu... kiun... 
-Silentu!... - kriis la princo, fermante al ŝi la buŝon. 
Ŝi posteniĝis timigita. 
-Malpermesite do estas eĉ plendi pri mia mizero?... - 
demandis ŝi. - Sed se vi tiel zorgas pri la infano, kial vi ŝtelis min el la templo, kial vi promesis, ke mi estos ĉe vi la unua 
virino?... Gardu vin, ke Egipto, ekkoninte mian sorton, ne 
nomu vin ĵurrompanto!... 
La princo balancis la kapon kaj ridetis. Fine li sidiĝis kaj 
diris: 
-Vere, mia instruisto estis prava, avertante min kontraŭ la 
virinoj. Vi estas kiel matura persiko por la okuloj de la homo, 
kies langon sekigis la soifo... Sed nur ŝajne... Ĉar ve al mal-saĝulo, kiu kuraĝos dismordi la belan frukton: anstataŭ refreŝiga dolĉo li trovos neston de vespoj kiuj vundos al li ne 
nur la lipojn, sed ankaŭ la koron. 
-Vi jam plendas?... Eĉ tiun ĉi honton mi devas suferi, mi 
kiu oferis al vi mian pastrinan rangon kaj ĉastecon!... 
La princo daŭrigis balanci la kapon kaj rideti. 
-Mi neniam pensis, ke povas realiĝi la fabelo, rakontata 
de la kamparanoj, kiam ili prepariĝas por dormi. Hodiaŭ mi 
vidas, ke jes Aŭskultu do Kama, vi eble pripensos kaj ne devigos min forpreni mian bonan volon, kiun mi havas por vi. 
-Li volas nun rakonti fabelojn!... - respondis la pastrino 
maldolĉe. - Vi jam rakontis al mi unu, kaj mi bone sukcesis, 
obeinte ĝin... 
-Ĉi tiu sendube estos utila por vi, se nur vi volos ĝin kompreni... 
-Ĉu estos en ĝi io pri hebreaj infanaĉoj?... 
-Kaj pri pastrinoj. Sed aŭskultu atente: Tio okazis, antaŭ 
tre longe en la sama urbo Pi-Bast.1 Foje la princo Satni, sur la 
placo antaŭ la templo de Ptah, ekvidis tre belan virinon. Ŝi 
estis pli bela ol ĉiuj, kiujn li iam ajn renkontis, kaj, pli grava 
afero, ŝi havis sur si multe da oro. Ŝi ekstreme ekplaĉis al la 
princo. Li eksciis, kiu ŝi estas, kaj kiam oni diris al li, ke ŝi estas 
filino de la ĉefpastro de Pi-Babst, li sendis al ŝi sian ĉevalestron kun jena propono: 
"Mi donos al vi dek orajn ringojn, se vi pasigos kun mi unu 
mallongan horon." 
La ĉevalestro iris al la bela Thubui kaj ripetis al ŝi la vortojn 
de la princo Satni. La sinjorino aŭskultis lin favore kaj respondis, kiel konvenas al bone edukita fraŭlino: "Mi estas filino de 
1 aŭtentika rakontoĉefpastro, mi estas ĉasta knabino, ne virino malpura. Se do vi, 
princo, volas havi la plezuron koniĝi kun mi, venu en mian 
domon, kie ĉio estos preparita, kaj kie niaj rilatoj estos garditaj de la ĉikanoj de la virinoj de la tuta strato." 
La princo Satni sekvis la fraŭlinon Thubui al la supera eta- 
ĝo en ŝiajn ĉambrojn, kies muroj estis kovritaj per lapis-lazuli 
kaj pale-verda emajlo. Estis tie multaj litoj, kovritaj per reĝa 
tolo kaj ne malmulte da unupiedaj tabletoj, ŝarĝitaj per oraj 
pokaloj. Oni plenigis unu pokalon per vino kaj donis ĝin al la 
princo. Thubui diris: "Bonvolu trinki". La princo respondis: 
"Vi scias ja, ke mi ne venis por trinki vinon". Ili tamen sidiĝis 
al la festeno. Thubui havis longan, netravideblan veston, fermitan ĝis la kolo. Kiam la princo volis ŝin kisi, ŝi forpuŝis lin 
kaj diris: 
"Tiu ĉi domo estos via domo. Memoru tamen, ke mi ne 
estas malĉastulino, sed pura virino. Do se vi volas, ke mi obeu 
vin, ĵuru al mi la fidelecon kaj testamentu al mi vian havon." 
"Venu do ĉi tien skribisto!" - ekkriis la princo. Kiam oni 
alkondukis lin, Satni ordonis skribi edziĝan akton, per kiu li 
cedis la tutan sian monon kaj bienojn je la nomo de Thubui. 
Post unu horo oni sciigis al la princo, ke malsupre atendas 
liaj infanoj. Tiam Thubui forlasis lin, sed tuj revenis en vesto 
el diafana tulo. Satni ree volis ŝin ĉirkaŭpreni, sed ŝi forpuŝis 
lin, dirante: 
"Ĉi tiu domo estos via domo. Sed ĉar mi ne estas malĉastulino, sed pura knabino, se do vi volas min posedi, faru viaj 
infanoj akton pri la rezigno de la havo, por ke ili poste ne 
procesu kun miaj infanoj." 
Satni alvokis siajn infanojn supren kaj ordonis al ili subskribi la akton pri la cedo. La infanoj obeis. Sed kiam la prin-co, ekscitita per la longa kontraŭstaro, volis proksimiĝi al 
Thubui, ŝi ree detenis lin... 
"Ĉi tiu domo estos via domo - diris ŝi. - Sed mi ne estas 
la unua veninta, mi estas pura virgulino. Se vi amas min, ordonu mortigi viajn infanojn, por ke ili iam ne senigu la miajn 
je la havo..." 
-Kia longa rakonto!... - interrompis malpacience Kama. 
-Ĉi tuj estos finita - respondis la princo. - Jen, Kama, la 
respondo de Satni: 
"Se vi tion deziras, plenumiĝu la krimo!..." 
Oni ne bezonis ripeti tion al Thubui. Antaŭ la okuloj de la 
patro ŝi ordonis mortigi la infanojn, kaj iliajn sangantajn 
membrojn ŝi ĵetis tra la fenestro al hundoj kaj katoj, Nur tiam 
Satni eniris en ŝian ĉambron kaj kuŝiĝis sur ŝia ebona lito, 
inkrustita per eburo. 
-Thubui bone faris, ne kredante al la vortoj de viroj - 
diris kolere la Fenicianino. 
-Sed Satni faris ankoraŭ pli bone - respondis la princo - 
li vekiĝis, ĉar lia terura krimo estis nur sonĝo... Ankaŭ vi, Kama, memoru, ke la plej certa rimedo veki viron el lia ama deliro estas ĵeti malbenojn sur lian filon. 
-Estu trankvila, sinjoro, neniam plu mi parolos al vi pri 
mia malfeliĉo, nek pri via filo - malgaje respondis la Fenicianino. 
-Kaj mi ne reprenos mian favoron por vi kaj vi estos feli- 
ĉa - finis Ramzes.XV 
Jam eĉ inter la popolo komencis disvastiĝi minacaj novaĵoj 
pri la Libianoj. Oni rakontis, ke la barbaraj soldatoj, eksigitaj de la pastroj, reveante en sian patrujon en la komenco 
petis almozon, poste ŝtelis kaj fine komencis rabi kaj bruligi 
egiptajn kamparojn, mortigante iliajn loĝantojn. 
Tiamaniere, en la daŭro de kelke da tagoj estis atakitaj kaj 
detruitaj la urboj: Ĥinensu, Pimat kaj Kasa, sude de la lago 
Moeris. Same oazo Uit-Mehe. La tuta okcidenta limo de la 
regno estis en danĝero, eĉ el Teremethis komencis forkuri la 
loĝantoj. Ankaŭ en tiu ĉirkaŭaĵo, de la bordoj de la maro aperis libiaj bandoj, senditaj, oni diris, de la terura ĉefo Musavasa, kiu en la tuta dezerto, ŝajnas, proklamis sanktan militon 
kontraŭ Egipto. 
Tial, se vespere la okcidenta zono de la ĉielo estis tro longe 
ruĝa, teruro falis sur la loĝantojn de Pi-Bast. Homoj amasiĝis 
en la stratoj, unuj suriris la platajn tegentojn kaj de tie anoncis, ke ili vidas brulon en Menuf aŭ Seĥem; aliaj, malgraŭ la 
krepusko, rimarkis la forkurantajn loĝantojn, aŭ la libiajn 
bandojn, marŝantajn al Pi-Bast en longaj, nigraj vicoj. 
Malgraŭ la maltrankvilo de la loĝantaro, la estroj de la nomesoj entreprenis nenion, ĉar la centraj povoj sendis al ili 
neniajn ordonojn. 
La princo Ramzes sciis pri la maltrankvilo de la popolo kaj 
vidis la indiferentecon de la ĉefoj de Pi-Bast. Furioza koleroekregis lin, ke li ricevas neniajn ordonojn el Memfiso, kaj ke 
nek Mefres, nek Metezufis parolas kun li pri la alarma stato 
de la regno. 
Fine li ĉesis viziti la regimentojn, lokitajn apud Pi-Bast, kaj 
anstataŭe, kolektinte en la palacon la tutan nobelan junularon, li amuziĝis kaj festenis, sufokante en la koro la indignon kontraŭ la pastroj kaj la maltrankvilon pri la sorto de la 
ŝtato. 
-Vi vidos!... diris li foje al Tutmozis - la sanktaj profetoj 
alkondukos nun al tio, ke Musavasa okupos Malsupran Egipton, kaj ni estos devigitaj forkuri Tebojn, se ne al Sunnu, se de 
tie ne forpelos nin Etiopianoj... 
-Vi diris la veron - respondis Tutmozis - ke niaj estroj 
agas, kvazaŭ ili estus perfiduloj. 
La unuan tagon de la monato Hetori (aŭgusto, septembro) 
estis en la palaco de la kronprinco la plej granda festeno. Oni 
komencis la amuzojn je la dua post la tagmezo, kaj antaŭ la 
subiro de la suno ĉiuj jam estis ebriaj. Bela estis la festeno: la 
viroj kaj virinoj sin trenis sur la planko, surverŝita per vino, 
surŝutita per floroj kaj fragmentoj de rompitaj kruĉoj. 
La princo estis la plej konscia el ĉiuj. Li ankoraŭ ne kuŝis, 
sed sidis en apogseĝo, tenante sur la genuoj du belajn dancistinojn, el kiuj unu verŝis al li vinon en la buŝon, alia parfumojn sur la kapon. 
En tiu ĉi momento eniris en la salonon adjutanto kaj transpaŝinte kelke da ebriaj festenantoj, proksimiĝis al la kronprinco: 
-Nobla sinjoro - murmuretis li - la sanktaj Mefres kaj 
Mentezufis deziras paroli kun vi...La vic-reĝo forpuŝis la knabinojn kaj ruĝa, en makulita vesto, iris ŝanceliĝante supren en sian ĉambron. 
Vidante lin, Mefres kaj Mentezufis ekrigardis unu la alian. 
-Kion vi deziras, ekscelencoj? - demandis la princo, falante sur seĝon. 
-Mi ne scias, ĉu vi povos aŭskulti nin... - respondis la 
embarasita Mentezufis. 
-Vi pensas, ke mi estas ebria? - ekkriiis la princo. - Ne 
timu... hodiaŭ la tuta Egipto estas tiel freneza, aŭ malsaĝa, 
ke ĉe la drinkuloj restis ankoraŭ plej multe da prudento... 
La pastroj malgajiĝis, sed Mentezufis komencis: 
-Via ekscelenco scias, ke nia sinjoro kaj la plej alta kolegio decidis eksigi dudek mil dungitajn soldatojn... 
-Mi kvazaŭ ne scias... - interrompis la kronprinco. - Vi 
ne nur ne bonvolis demandi mian konsilon por tiel saĝa decido, sed eĉ ne bonvolis sciigi al mi, ke vi jam dispelis kvar 
regimentojn, kaj ke ĉi tiuj homoj, puŝataj de malsato, atakas 
niajn urbojn... 
-Ŝajnas al mi, ke via ekscelenco juĝas la ordonojn de la 
sankteco... - intermetis Mentezufis. 
-Ne de lia sankteco!... - ekkriis la princo, piedfrapante 
- sed de la perfiduloj, profitantaj la malsanon de mia patro 
kaj estro, kiuj volas vendi la ŝtaton al Asirianoj kaj Libianoj! ... 
La pastroj ŝtoniĝis. Tiajn vortojn neniu ankoraŭ Egiptano 
diris al la la pastroj. 
-Permesu, princo, ni revenos post kelke da horoj, kiam vi 
trankviliĝos... - diris Mefres. 
-Tio ne estas necesa. Mi scias, kio fariĝas ĉe nia okcidenta 
limo... Aŭ pli ĝuste ne mi scias, sed miaj kuiristoj, miaj kna-boj de la ĉevalejo, kaj vazlavistinoj... Eble do vi bonvolos 
nun, respektindaj patroj, malkovri ankaŭ al mi viajn planojn ... 
Mentezufis prenis indiferentan mienon kaj diris: 
-Libianoj ekribelis kaj komencas kolekti bandojn, por ataki Egipton. 
-Mi komprenas. 
-Laŭ la ordono de lia sankteco - daŭrigis Mentezufis - 
kaj de plej alta kolegio, via ekscelenco devas kolekti la armeojn de Malsupra Egipto kaj detrui la ribelantojn. 
-Kie estas la ordono? 
Mentezufis eltiris el sub la vesto pergamenon kun sigeloj 
kaj donis ĝin al la princo. 
-De ĉi tiu momento mi estas do la ĉefa militestro kaj la 
plej alta ĉefo de ĉi tiu provinco? 
-Estas tiel, kiel vi diris. 
-Kaj mi havas la rajton partopreni kun vi en milita konsila kunsido? 
-Nepre... - respondis Mefres. - Kvankam en la nuna 
momento... 
-Sidiĝu - interrompis la princo. 
Ambaŭ pastroj plenumis la ordonon. 
-Mi demandas vin, ĉar tio estas necesa por miaj planoj: 
kial oni eksigis la libiajn regimentojn? 
-Kaj oni eksigos aliajn - aldonis vive Mentezufis. - La 
plej alta kolegio volas sin liberigi de dudek mil plej multekostaj soldatoj, por liveri al la trezorejo de lia sankteco kvar mil 
talentojn jare, sen kiuj la reĝa kortego povas sin trovi sen rimedoj...-Kio ne minacas plej mizeran el la egiptaj pastroj!... - 
intermetis la princo. 
-Vi forgesas, ekscelenco, ke ne konvenas nomi pastron 
mizera - respondis Mentezufis. - Kaj se ili neniam restas sen 
rimedoj, tio estas la merito de ilia modera vivo. 
-En tia okazo do la statuoj trinkas la vinon, ĉiutage alportatan en la templojn, kaj la ŝtonaj dioj ornamas siajn virinojn 
per oro kaj juveloj - mokis la princo. - Sed ni lasu vian moderon!... La pastra kolegio ne tial dispelis dudek mil soldatojn kaj malfermas la pordegojn de Egipto al banditoj ne por 
plenigi la trezorejon de la faraono... 
-Sed?... 
-Sed por plaĉi al la reĝo Assar. Kaj ĉar lia sankteco ne konsentis cedi Fenicion al Asirianoj, vi volas malfortigi la ŝtaton 
alimaniere: dispelante la dungitojn kaj kaŭzante militon ĉe 
nia okcidenta limo... 
-Mi alvokas la diojn kiel atestantojn, ke via ekscelenco 
mirigas nin!... - ekkriis Mentezufis. 
-La ombroj de la faraonoj pli forte mirus, aŭdinte, ke en 
la sama Egipto, kie oni enkatenigis la reĝan povon, iu ĥaldea 
trompisto influas la sorton de la ŝtato... 
-Mi ne kredas al miaj oreloj!... - respondis Mentezufis. 
- Kion vi diras pri iu Ĥaldeano?... 
La vic-reĝo malice ridis. 
-Mi parolas pri Beroes... Se vi, sankta viro, ne aŭdis pri 
li, demandu la respektindan Mefreson, kaj se ankaŭ li forgesis, sin turnu al Herhor kaj Pentuer... Jen la granda mistero 
de viaj temploj!... Fremdulo, kiu kiel ŝtelisto penetris Egipton, trudas al la membroj de la plej alta kolegio traktaton tiel 
malhonoran, ke ni povus ĝin subskribi nur post malvenkoj,nur perdinte ĉiujn regimentojn kaj ambaŭ ĉefurbojn... Kaj 
pripensu: tion faris unu homo, kredeble spiono de la reĝo Assar!... Kaj niaj saĝuloj tiel lasis sin sorĉi per lia elokventeco, 
ke kiam la faraono ne permesis al ili cedi Fenicion, ili almenaŭ dispelas regimentojn kaj kaŭzas militon ĉe la okcidenta 
limo... Ĉu oni iam aŭdis ion similan?... - daŭrigis la princo, 
kiu ne povis sin regi plu. - Kiam estas la plej favora momento por pligrandigi la armeon ĝis tricent mil homoj kaj puŝi ĝin 
al Ninivo, la piaj frenezuloj dispelas dudek mil soldatojn kaj 
ekbruligas la propran domon!... 
Mefres, rigida kaj pala, aŭskultis la mokojn. Fine li ekparolis: 
-Mi ne scias, nobla sinjoro, el kiu fonto vi ĉerpis la sciigojn?... Estu ĝi same pura, kiel la koroj de la anoj de la plej 
alta kolegio! Ni supozu tamen, ke vi estas prava, ke iu ĥaldea 
pastro sukcesis konvinki la kolegion subskribi malprofitan 
traktaton kun Asirio. Se tiel estas, de kie vi scias, ke tiu pastro ne estis sendito de la dioj, kiuj per lia buŝo avertis nin pri 
la danĝero, pendanta super Egipto?... 
-De kiam Ĥaldeanoj ĝuas ĉe ni tian konfidon? - demandis la princo. 
-La ĥaldeaj pastroj estas la pli aĝaj fratoj de la egiptaj - 
intermetis Mentezufis. 
-Do eble ankaŭ la asiria reĝo estas la superulo de la faraono? - diris la princo. 
-Ne blasfemu via ekscelenco - severe interrompis Mefres. - Vi senpripense fosas en la plej sanktaj misteroj; tio 
estis danĝera eĉ por pli grandaj ol vi!... 
-Bone, mi ne fosos. Sed kiel ekkoni, ke unu Ĥaldeano estas sendito de la dioj, alia - spiono de la reĝo Assar?-Per la mirakloj - respondis Mefres. - Se, laŭ via ordono; princo, ĉi tiu ĉambro pleniĝus per spiritoj, se nevideblaj 
fortoj levus vin en la aeron, ni dirus, ke vi estas instrumento 
de la senmortaj kaj ni obeus vian konsilon... 
Ramzes levis la ŝultrojn. 
-Ankaŭ mi vidis spiritojn: tio estis juna knabino... Ankaŭ 
mi vidis en la cirko artiston, kiu kuŝis en la aero... 
-Sed vi ne rimarkis la maldikajn ŝnurojn, kiujn tenis en la 
dentoj liaj kvar helpantoj... - interrompis Mentezufis. 
La princo ree ekridis. Rememorinte, kion Tutmozis rakontis al li pri la diservoj de Mefres, li diris per moka tono: 
-En la tempo de la reĝo Ĥeopso iu ĉefpastro volis nepre 
flugi en la aero! Por tio li preĝis al la dioj, kaj al siaj subuloj 
li ordonis observi, ĉu ne levas lin nevideblaj fortoj. Kaj kion 
vi diros sanktaj patroj? De tiu momento ne pasis eĉ unu tago, 
en kiu la profetoj ne certigis la ĉefpastron, ke li leviĝas en la 
aeron, ne tre alten, nur unu fingron de la planko... Sed kio 
estas al via ekscelenco? - demandis li subite Mefreson. 
Efektive la ĉefpastro, aŭskultante sian propran historion, 
ekŝanceliĝis sur la seĝo, kaj falus, se lin ne subtenus Mentezufis. 
Ramzes konfuziĝis. Li donis al la maljunulo akvon, frotis al 
li la frunton kaj tempiojn per vinagro, komencis malvarmigi 
lin per ventumilo... 
Baldaŭ la sankta Mefres rekonsciiĝis. Li leviĝis de la seĝo 
kaj diris al Mentezufis: 
-Ni jam povas foriri, ŝajnas al mi? 
-Ankaŭ mi tiel pensas. 
-Kaj mi kion devas fari? - demandis la princo, sentante, 
ke okazis io malbona.-Plenumi la devojn de la ĉefa militestro - respondis malvarme Mentezufis. 
Ambaŭ pastroj ceremonie salutis la princon kaj foriris. La 
vic-reĝo estis jam tute malebria, sed granda ŝarĝo falis sur 
lian koron. Li komprenis, ke li faris du gravajn erarojn: li konfesis al la pastroj, ke li konas ilian grandan sekreton, kaj senkompate mokis Mefreson. 
Li donus unu jaron de sia vivo, se li povus forigi el ilia memoro la tutan ebriulan paroladon. Sed estis jam tro malfrue. 
"Oni ne povas nei - pensis li - mi perfidis min kaj akiris 
du mortajn malamikojn. Sed kion fari! La batalo komenciĝas 
en moumento malplej favora por mi... Sed ni iru antaŭen. Pli 
ol unu faraono ja batalis kontraŭ la pastraro kaj venkis ĝin, eĉ 
ne havante potencajn liganojn..." 
Tamen li tiel klare sentis la danĝeron de sia situacio, ke li 
tuj ĵuris, per la sankta kapo de sia patro, ke li neniam plu trinkos tro multe da vino. 
Li ordonis alvoki Tutmozison. La konfidato aperis tuj, tute 
malebria. 
-Ni havas la militon kaj mi estas la ĉefa militestro - diris la kronprinco. 
Tutmozis sin klinis ĝis la planko. 
-Kaj mi neniam plu ebriiĝos - aldonis ia princo. - Ĉu vi 
scias kial? 
-Ĉefo devas eviti vinon kaj ebriigantajn parfumojn - respondis Tutmozis. 
-Mi forgesis pri tio kaj mi babilis al la pastroj mian sekreton... 
-Kiun? - demandis Tutmozis kun timo. 
-Ke mi malamas ilin kaj ke mi mokas iliajn miraklojn...-Tio ne estas grava. Kredeble ili neniam celis la amon de 
la homoj. 
-Kaj ke mi konas iliajn politikajn sekretojn - aldonis la 
princo. 
-Aaa!... - siblis Tutmozis. - Tio estis superflua... 
-Ne grave... ne grave... - daŭrigis Ramzes. Sendu tuj kuristojn al la regimentoj, por ke morgaŭ matene ĉiuj ĉefoj kunvenu al la milita konsila kunsido. Ordonu ekbruligi la alarmajn signalojn, por ke ĉiuj armeoj de Malsupra Egipto marŝu 
al la okcidenta limo. Iru al la nomarĥo kaj ordonu al li, ke li 
sciigu al la aliaj la neceson kolekti nutraĵon, vestojn kaj armilojn. 
-Ni havos embarason kun Nilo - interrompis Tutmozis. 
-Kaj tial oni haltigu ĉiujn ŝipojn kaj ŝipetojn en la brakoj 
de Nilo, por la transporto de la armeo... Oni devas ankaŭ alvoki la nomarĥojn, por ke ili preparu rezervajn regimentojn 
... 
Dume Mefres kaj Mentezufis revenis en siajn loĝejojn 
apud la templo de Ptah. Kiam ili restis solaj, en la ĉelo, la ĉefpastro levis la manojn al la ĉielo kaj ekkriis: 
-Trio de la senmortaj dioj: Oziriso, Izido kaj Horuso, savu 
Egipton de la pereo!... De kiam ekzistas la mondo, neniu faraono diris tiom da blasfemoj, kiom ni aŭdis hodiaŭ de ĉi tiu 
bubo!... Kion mi diras, faraono?... Neniu malamiko de Egipto, neniu Ĥeto, Feniciano, Libiano kuraĝus tiel ofendi la pastran netuŝeblecon... 
-La vino faras la homon travidebla - respondis Mentezufis 
-Nido de vipuroj loĝas en ĉi tiu juna koro... Li malrespektas la pastrojn, mokas la miraklojn, ne kredas la diojn!...-Plej multe mirigas min - diris medite Mentezufis - de 
kie li scias pri nia interkonsento kun Beroes? Ĉar mi ĵuras, ke 
li konas, ĝin. 
-Oni terure perfidis nin - respondis Mefres, kaptante sin 
je la kapo. 
-Tre stranga afero! Vi ja estis kvar... 
-Tute ne kvar. Pri Beroes ja sciis la supera pastrino de Izido, du pastroj, kiuj montris al li la vojon al la templo de Set, 
kaj la pastro, kiu akceptis lin ĉe la pordego... Atendu!... - 
diris Mefres. - Ĉi tiu pastro la tutan tempon restis en la kelo 
... Se li aŭskultis?... 
-En ĉiu okazo li ne vendis la sekreton al bubo, sed al iu pli 
serioza. Kaj tio estas danĝera!... 
Ĉe la pordo ekfrapis la ĉefpastro de la templo de Ptah, la 
sankta Sem. 
-Paco al vi - diris li, enirante. 
-Beno al via koro. 
-Mi venis, ĉar vi tiel levas la voĉojn, kvazaŭ okazis malfeliĉo. La milito kontraŭ la mizera Libiano, mi pensas, ne timigas vin?... - diris Sem. 
-Kia estas via opinio pri la kronprinco? - interrompis lin 
Mentezufis. 
-Mi pensas, ke li devas esti tre kontenta de la milito kaj de 
sia nova rango. Jen vera heroo! Kiam mi rigardas lin; mi rememoras la leonon de Ramzes... Ĉi tiu juna homo ne ŝanceliĝus sola sin ĵeti kontraŭ ĉiuj libiaj bandoj kaj, vere, povas 
dispeli ilin. 
-Ĉi tiu knabo - diris Mefres - povas renversi ĉiujn niajn 
templojn kaj forstreki Egipton el la karto de la mondo.La sankta Sem rapide prenis oran amuleton, kiun li portis 
sur la brusto, kaj murmuretis: 
-Forkuru, malbonaj vortoj, en la dezerton... Foriru kaj ne 
persekutu la justulojn!... Kion rakontas via ekscelenco!... - 
diris li pli laŭte per riproĉa tono. 
-La nobla Mefres diras la veron - ekkriis Mentezufis. - 
La kapo ekdolorus vin kaj la ventro, se la homaj lipoj povus 
ripeti la blasfemojn, kiujn ni aŭdis hodiaŭ de ĉi tiu junulo. 
-Ne ŝercu, profeto - indignis la ĉefpastro Sem. - Mi prefere ekkredus, ke la akvo brulas, kaj la aero estingas, ol tion, 
ke Ramzes blasfemas!... 
-Li faris tion ŝajne ebria - intermetis malice Mefres. 
-Eĉ tiam... Mi ne neas, ke li estas senkonsidera kaj dibo- 
ĉulo. Sed blasfemi?... 
-Tia estis ankaŭ nia opinio - daŭrigis Mentezufis. - Kaj 
ni estis tiel certaj, ke ni konas lian karakteron, ke kiam li revenis el la templo de Hator, ni eĉ ĉesis kontroli lin... 
-Vi volis ŝpari la monon, pagatan al la gardistoj - intermetis Mefres. - Vi vidas, kia estas la rezultato de la malzorgo, ŝajne malgranda!... 
-Sed kio okazis? - demandis malpacience Sem. 
-Mi rakontos mallonge: la kronprinco mokas la diojn... 
-Oh!... 
-Li juĝas la ordonojn de la faraono... 
-Ĉu tio estas ebla?... 
-La membrojn de la plej alta kolegio li nomas perfiduloj ... 
-Sed... 
-Kaj de iu li eksciis pri la alveno de Beroes, eĉ pri la inter-parolado kun Mefres, Herhor kaj Pentuer en la templo de 
Set ... 
La ĉefpastro Sem sin kaptis per ambaŭ manoj je la kapo kaj 
komencis kuri en la ĉelo. 
-Ne eble!... - diris li. - Ne eble... Ĉu iu ĵetis sorĉon sur 
la junulon?... Eble tiu fenicia pastrino, kiun li ŝtelis el la templo?... 
Al Mentezufis la rimarko ŝajnis tiel trafa, ke li ekrigardis 
Mefreson. Sed la incitita ĉefpastro ne lasis sin distri de siaj 
ideoj. 
-Ni vidos - respondis li. - Antaŭe oni devas esplori, por 
ke ni sciu, kion faris la princo, tagon post tago, de la momento de la reveno el la templo de Hator. Li havis tro da libero, 
tro da rilatoj kun la malfideluloj kaj malamikoj de Egipto. Kaj 
vi, nobla Sem, helpos nin... 
Post tiu ĉi decido, la ĉefpastro Sem tuj en la sekvinta tago 
ordonis alvoki la popolon al solena diservo en la templon de 
Ptah. 
La pastroj heroldoj stariĝis en la stratkrucoj, placoj, eĉ 
kampoj kaj ĉie alvokis la popolon per trumpetoj kaj flutoj. Kaj 
ĉiam, kiam kolektiĝis sufiĉa nombro da aŭskultantoj, ili anoncis, ke en la templo de Ptah dum tri tagoj estos solenaj preĝoj 
kaj procesioj, por ke la bona dio benu la egiptajn armilojn kaj 
pereigu Libianojn; kaj sendu al ilia ĉefo, Musavasa lepron, 
blindecon kaj frenezon. 
Ĉio fariĝis, kiel deziris la pastroj. De la mateno ĝis la malfrua nokto la simpla popolo, homoj de ĉiuj metioj, kolektiĝis 
apud la muroj de la templo; la aristokrataro kaj riĉaj burĝoj 
kunvenis en la ekstera vestiblo la pastroj lokaj kaj de la naj-baraj nomesoj faris oferojn al la dio kaj preĝis en la plej sankta kapelo. 
Trifoje ĉiutage eliris solena procesio, dum kiu oni portis la 
respektindan statuon de la dio en ora ŝipeto, kovrita per kurtenoj. La popolo falis sur la vizaĝon kaj laŭte konfesis siajn 
pekojn; la profetoj, nombre dissemitaj en la amaso, per konformaj demandoj faciligis al ĝi la penton. La samo estis en la 
vestiblo de la templo. Sed ĉar la altrangaj kaj riĉaj homoj ne 
amis sin kulpigi laŭte, la sanktaj patroj kondukis la pentantojn flanke, kaj mallaŭte donis al ili konsilojn kaj admonojn. 
Tagmeze la ceremonio estis plej solena. En tiu horo venis 
la soldatoj marŝantaj okcidenten, por ricevi la benon de la 
pastroj kaj refreŝigi la povon de siaj amuletoj, kiuj posedis la 
econ malfortigi la frapojn de la malamikoj. 
Iafoje tondris en la templo, kaj nokte fulmis super la pilonoj. Tio estis la signo, ke la bona dio favore aŭskultis ies pre- 
ĝojn, aŭ ke li parolas kun la pastroj. 
Kiam post la finita soleno la tri ĉefpastroj, Sem, Mefres kaj 
Mentezufis kunvenis por intima interparolado, la situacio 
jam estis klara. 
La diservo alportis al la templo ĉirkaŭ kvardek talentojn da 
profito; sed ĉirkaŭ sesdek talentojn oni elspezis por donacoj 
aŭ pago de ŝuldoj de diversaj aristokratoj kaj de altaj anoj de 
la militistaro. 
Oni kolektis jenajn sciigojn: 
En la armeo rondiris famo, ke tuj kiam la princo Ramzes 
suriros tronon, li komencos militon kontraŭ Asirio, kiu donos 
grandajn profitojn al la partoprenantoj. Plej malalta soldato, 
oni diris, ne revenos de la militiro sen mil draĥmoj, se ne pli 
multe.En la popolo oni murmuretis, ke kiam la faraono venkinte revenos el Ninivo, li donacos sklavojn al ĉiuj kamparanoj 
kaj por multaj jaroj liberigos Egipton de la impostoj. 
La aristokrataro pensis, ke la nova faraono, antaŭ ĉio, forprenos de la pastroj kaj redonos al la nobelularo ĉiujn bienojn, kiuj fariĝis propraĵo de la temploj, kiel repago de ŝuldoj. 
Oni parolis ankaŭ, ke la estonta faraono regos absolute, sen 
la plej alta pastra kolegio. 
Fine, en ĉiuj klasoj oni estis konvinkitaj, ke la princo Ramzes, por certigi al si la helpon de Fenicianoj, konvertiĝis al la 
kulto de la diino Istar kaj estis por ŝi speciale pia. En ĉiu okazo estis certe, ke la princo vizitis foje nokte la templon de 
Istar kaj vidis tie iajn miraklojn. Krom tio, inter riĉaj Azianoj 
rondiris famoj, ke Ramzes oferis al la templo grandajn donacojn kaj ricevis por tio pastrinon, kiu devis plifortigi lian kredon. 
Ĉiujn ĉi sciigojn kolektis la nobla Sem kaj liaj pastroj. La 
pastroj Mefres kaj Mentezufis komunikis al li alian novaĵon, 
kiu venis al ili el Memfiso. 
Tio estis la pastro Osoĥor, kiu akceptis la Ĥaldean pastron 
kaj faranton de mirakloj, Beroeson en la templo de Set. Post 
du monatoj Osoĥor, edzigante sian filinon, donacis al ŝi riĉajn 
juvelojn kaj aĉetis al la novaj geedzoj grandan bienon. Ĉar 
Osoĥor ne havis grandajn enspezojn, oni suspektis, ke la pastro aŭskultis la interparoladon de Beroes kun la egiptaj altranguloj, vendis poste la sekreton de la traktato al Fenicianoj 
kaj ricevis de ili grandan riĉaĵon. 
Aŭskultinte ĉion, la ĉefpastro Sem diris: 
-Se la sankta Beroes vere estas miraklofaranto, lin demandu, antaŭ ĉio, ĉu Osoĥor perfidis la sekreton?... --Oni demandis lin - respondis Mefres - sed la sankta 
viro diris, ke li volas silenti en ĉi tiu afero. Li aldonis ankaŭ, 
ke eĉ se iu aŭdis la interparoladon kaj komunikis la sekreton 
al Fenicianoj, tio ne malutilos Egipton, nek Ĥaldeon. Do se 
oni trovos la kulpulon, oni devas pardoni lin. 
-Sankta!... Vere sankta viro!... - murmuretis Sem. 
-Sed kion via ekscelenco - diris Mefres al Sem - pensas 
pri la kronprinco kaj pri la maltrankvilo, kiun kaŭzis lia agado? 
-Mi diros la samon, kion diris Beroes: la kronprinco ne 
malutilos Egipton, oni do devas esti indulga... 
-Ĉi tiu junulo mokas la diojn kaj miraklojn, eniras en 
fremdajn templojn, ribeligas la popolon... Tio ne estas malgrandaj aferoj!... - parolis maldolĉe Mefres, kiu ne povis forgesi, ke Ramzes tiel malĝentile ridis liajn piajn procedojn. 
La ĉefpastro Sem amis Ramzeson, li do respondis kun bonkora rideto: 
-Kiu kamparano en Egipto ne dezirus havi sklavon, por 
forlasi la malfacilan laboron kaj ĝui la dolĉan ripozon? Kaj ĉu 
ekzistas homo en la mondo, kiu ne revas ne pagi impostojn? 
Por tio, kion li pagas al la trezorejo, liaj infanoj, edzino kaj li 
mem povus aĉeti elegantajn vestojn kaj ĝui diversajn plezurojn! 
-La maldiligenteco kaj la troaj elspezoj malbonigas la homon - diris Mentezufis. 
-Kiu soldato - daŭrigis Sem - ne deziras militon kaj akiron da mil draĥmoj, aŭ eĉ pli grandan? Mi ankaŭ demandas 
vin, patroj, kiu faraono, kiu nomarĥo, kiu nobelulo pagas volonte siajn ŝuldojn kaj rigardas strabe la riĉaĵojn de la temploj?...-Sendia avideco! - murmuretis Mefres. 
-Kaj fine - diris Sem - kiu kronprinco ne revis malgrandigi povon de la pastroj? kiu faraono, en la komenco de sia 
regado, ne volis forskui de si la influon de la plej alta kolegio? 
-Viaj vortoj estas plenaj de saĝo - diris Mefres - sed al 
kio povas alkonduki? 
-Al tio, ke vi ne kulpigu la kronprincon al la plej alta kolegio. Ne ekzistas ja tribunalo, kiu kondamnus la princon pro 
tio, ke la kampanoj dezirus ne pagi impostojn, aŭ ke la soldatoj volas militon. Kontraŭe, vi povus ricevi riproĉojn. Ĉar se 
tagon post tago vi estus observintaj la kronprincon, kaj haltigintaj liajn malgrandajn erarojn, ne ekzistus hodiaŭ la piramido de kulpigoj, kiuj cetere estas senbazaj. 
En tiaj aferoj ne estas grave, ke la homoj havas inklinon al 
la peko, ĉar ili ĉiam havis ĝin. Sed danĝere estas, ke ni ne gardis ilin. Nia sankta rivero, la patrino de Egipto, baldaŭ plenigus la kanalojn per ŝlimo, la inĝenieroj ĉesus sin okupi pri ĝi. 
-Kaj kion diros via ekscelenco pri la insultoj, kiujn permesis al si la princo en la interparolado kun ni? Ĉu vi pardonos 
al li la terurajn mokojn al la mirakloj?... - demandis Mefres. 
- La juna homo forte ofendis mian piecon... 
-Ofendas sin mem, kiu parolas kun ebria - respondis 
Sem. Viaj ekscelencoj, cetere, eĉ ne havis rajton paroli pri la 
plej gravaj ŝtataj aferoj kun la princo, kiam li estis ebria... Vi 
estis ankaŭ malpravaj, nomante ebrian homon militestro. Estro de la armeo devas esti plene konscia. 
-Mi kliniĝas antaŭ via saĝo - diris Mefres - sed mi voĉ- 
donas por prezenti plendon kontraŭ la kronprinco al la plej 
alta kolegio. 
-Mi voĉdonas kontraŭ la plendo - respondis energieSem. - La kolegio devas ekscii pri ĉiuj agoj de la princo, per 
simpla raporto, ne per plendo. 
-Mi ankaŭ estas kontraŭ la plendo - diris Mentezufis. 
La ĉefpastro, vidante, ke li havas kontraŭ si du voĉojn, devis cedi kun sia postulo pri plendo. Sed li ekmemoris la malrespekton kaj kaŝis la malamikecon en sia koro.XVI 
Laŭ konsilo de la astrologoj, la ĉefa parto de la armeo de 
vis forlasi Pi-Baston la sepan de Hator, ĉar ĉi tiu tago estis 
"bona, bona, bona". La dioj en la ĉielo, kaj la homoj sur la tero 
ĝojis pro la venko de Ra je la malamikoj; ĉiu, kiu venis en la 
mondon en ĉi tiu tago, devis morti en malfrua maljuneco kaj 
ĉirkaŭita de respekto. 
Tio estis ankaŭ tago favora por gravedaj virinoj kaj por 
komercistoj de teksaĵoj, malbona por ranoj kaj musoj. 
De la momento, en kiu Ramzes ricevis la ĉefan komandon, 
li febre sin ĵetis al la laboro. Li mem akceptis ĉiun venantan 
regimenton, kontrolis la armilojn, vestojn kaj tendarojn. Li 
mem salutis la rekrutojn kaj instigis ilin al diligenteco en la 
manovroj por la pereigo de la malamikoj kaj por la gloro de 
la faraono. Li prezidis en ĉiu milita konsila kunveno, ĉeestis 
ĉe la esploro de ĉiu spiono, kaj ĉiun novaĵon pri la movado de 
la egiptaj armeoj kaj pri la situacio de la malamiko signis sur 
karto per propra mano. 
Li tiel rapide pasis de unu loko al alia, ke atendata ĉie li 
tamen falis ĉiam, kvazaŭ akcipitro. Matene li estis sude de Pi- 
Bast, por revizii la nutraĵon; post unu horo li aperis norde de 
la urbo kaj malkovris, ke en la regimento Ieb mankas cent 
kvindek homoj. Ĉirkaŭ la vespero li atingis la avangardon, 
vidis la transpason trans la brakon de Nilo kaj faris revuon de 
cent militaj veturiloj.La sankta Mentezufis, kiu kiel rajtigito de Herhor bone konis la militan arton, ĉiumomente devis admiri lin. 
-Vi scias - diris li al Sem kaj Mefres - ke mi ne amas la 
kronprincon, de la tempo, kiam mi rimarkis lian malbonecon 
kaj malsincerecon. Sed estu Oziriso mia atestanto, ke la junulo estas naskita generalo. Mi diros al vi aferon nekredeblan: 
ni kolektos niajn fortojn ĉe la limo tri aŭ kvar tagojn pli frue, 
ol oni povis supozi. Libianoj jam perdis la militon, kvankam 
ili ne aŭdis ankoraŭ la fajfon de niaj sagoj!... 
-Tiom pli danĝera estas por ni tia faraono... - intermetis Mefres kun obstino, kiu karakterizas la maljunulojn. 
Ĉirkaŭ la vespero, la sesan de Hator, la princo Ramzes sin 
banis kaj anoncis al la stabo, ke morgaŭ du horojn antaŭ la 
leviĝo de la suno oni ekiros. 
-Kaj nun mi volas dormi - finis li. 
Sed estis pli facile voli, ol dormi. 
En la tuta urbo svarmis la soldatoj, kaj apud la palaco de 
la kronprinco estis la tendaro de regimento, kiu manĝis, trinkis kaj kantis, tute ne pensante pri la ripozo. 
La princo foriris en la plej malproksiman ĉambron, sed eĉ 
tie li ne povis sin senvestigi. Ĉiuminute alkuris iu adjutanto 
kun tute negrava raporto aŭ por peti ordonojn en demando, 
kiun li povus solvi mem. Oni alkondukis spionojn, kiuj alportis neniujn novaĵojn; venis grandaj sinjoroj kun malgranda 
sekvantaro, por proponi al la princo siajn servojn kiel memvoluloj. Insiste frapis feniciaj komercistoj, dezirante fari kontraktojn pri la liverado, aŭ liverantoj, plendantaj pri la postulrmo de la generaloj. 
Ne mankis eĉ antaŭdiristoj kaj astrologoj, kiuj en la lasta 
momento antaŭ la ekmarŝo volis fari horoskopojn al la prin-co, kaj sorĉistoj, kiuj havis fidindajn amuletojn kontraŭ la 
sagoj. 
Ĉiuj ĉi homoj volis superforte penetri en la ĉambron de la 
princo, ĉiu el ili opiniis, ke en sia mano li tenas la sorton de 
la milito kaj en tiaj cirkonstancoj la etiketo malaperas. 
La kronprinco pacience akceptis ĉiujn, kiuj venis kun pli 
malpli gravaj aferoj. Sed kiam post astrologo englitis en la 
ĉambron unu el la princaj virinoj kun riproĉo, ke verŝajne 
Ramzes ne amas ŝin plu, ĉar li ne adiaŭis ŝin, kaj kiam post 
kvaronhoro sub la fenestro aŭdiĝis ploroj de alia amatino, 
Ramzes perdis la paciencon. 
Li alvokis Tutmozison kaj diris al li: 
-Sidu en ĉi tiu ĉambro kaj, se tio plaĉas al vi, konsolu la 
virinojn de mia domo. Mi kaŝos min ie en la ĝardeno, ĉar alie 
mi ne ekdormos kaj morgaŭ mi havos aspekton de kokino, 
eltirita el puto. 
-Kie mi devas serĉi vin en okazo de bezono? - demandis 
Tutmozis. 
-Ne, ne!... - ridis la princo. - Nenie serĉu min. Mi mem 
min retrovos, kiam oni trumpetos la alarmon. 
Dirante tion, la princo ĵetis sur la ŝultrojn mantelon kun 
kapuĉo kaj elglitis en la ĝardenon. 
Sed ankaŭ en la ĝardeno svarmis soldatoj, kuiristaj knaboj 
kaj aliaj servistoj de la kronprinco; sur la tuta teritorio de la 
palaco malaperis la ordo, kiel ordinare antaŭ la ekmarŝo. Rimarkinte tion, Ramzes sin turnis en plej densan parton de la 
parko, trovis tie vinberan laŭbon kaj, kontenta, sin ĵetis sur 
benkon. 
-Ĉi tie - murmuretis li - trovos min nek la pastroj, nek 
la virinoj.Baldaŭ li ekdormis kiel ŝtono. 
De kelke da tagoj la Fenicianino Kama sentis sin malsana. 
Al la incito aliĝis ia stranga malforteco kaj doloro en la artikoj. Krom tio jukis ŝin la vizaĝo kaj precipe la frunto super la 
brovoj. 
Ĉi tiuj malgravaj simptomoj tiel maltrankviligis ŝin, ke ŝi 
tute ĉesis timi, ke oni ŝin mortigos, sed anstataŭe ŝi sidis sen- 
ĉese antaŭ la spegulo, permesinte al la servistoj fari kion ili 
volas, se ili lasos ŝin trankvila. En ĉi tiu momento ŝi pensis 
nek pri Ramzes, nek pri la malamata Sara; ŝian tutan atenton 
okupis la makuloj sur la frunto, kiujn ordinara okulo eĉ ne 
povus rimarki. 
-Makulo... jes, estas makuloj... - diris ŝi al si, plena de 
timo. - Du... tri... Ho Astarte, vi ja ne volos tiamaniere puni 
vian pastrinon!... Pli bona estus la morto... Sed kia malsaĝa- 
ĵo!... Kiam mi frotas la frunton per la fingroj, la makuloj fari- 
ĝas pli ruĝaj... Sendube io ekmordis min, aŭ mi ŝmiris min 
per malpura oleo... Mi lavos min kaj morgaŭ la makuloj ne 
ekzistos plu... 
Venis la morgaŭo, sed la makuloj ne malaperis. 
Ŝi alvokis servistinon. 
-Aŭskultu - diris ŝi - ekrigardu min. 
Sed dirante tion, ŝi sidiĝis en la malpli lumigita parto de la 
ĉambro. 
-Aŭskultu kaj rigardu... - daŭrigis ŝi per sufokita voĉo. 
- Ĉu... 
Ĉu sur mia vizaĝo vi vidas iajn makulojn?... Sed... ne 
proksimiĝu!... 
-Mi vidas nenion - respondis la servistino.-Nek sub la maldekstra okulo?... nek super la brovoj?.. - 
demandis la Fenicianino, pli kaj pli incitita. 
-Bonvolu turni, sinjorino, vian dian vizaĝon al la lumo - 
diris la servistino. 
Kompreneble ĉi tiu postulo ĵetis Kaman en furiozon. 
-For mizera!... - kriis ŝi - kaj ne montru vin al mi... 
Kiam la servistino forkuris, ŝia sinjorino febre sin ĵetis al la 
spegulo kaj, malferminte kelke da potetoj, komencis ruĝe kolorigi sian vizaĝon per peniko. 
Antaŭ la vespero, sentante senĉesan doloron en la artikoj 
kaj maltrankvilon pli grandan ol la doloro, ŝi ordonis alvoki 
kuraciston. Kiam oni diris al ŝi, ke li venis, ŝi ekrigardis la 
spegulon kaj ree atakis ŝin kvazaŭ furiozo. Ŝi ĵetis la spegulon 
sur la plankon kaj kriis kun ploro, ke ŝi ne volas kuraciston. 
La tutan sesan de Hator ŝi manĝis nenion kaj volis vidi neniun. 
Kiam post la subiro de la suno eniris sklavino kun lumo, 
Kama kuŝiĝis sur la lito kaj ĉirkaŭvolvis la kapon per tuko. Ŝi 
ordonis al la sklavino foriri plej rapide sidiĝis en la apogseĝo 
malproksime de la torĉo kaj pasigis kelke da horoj en duondorma rigideco. 
"Estas neniaj makuloj - pensis ŝi - kaj se estas, ili ne estas tiuj... Tio ne estas la lepro..." 
-Dioj!... - kriis ŝi, sin ĵetante sur la plankon - ne povas 
esti, ke mi... Dioj, savu!... Mi revenos en la templon... mi 
pentofaros la tutan mian vivon... 
Ŝi ree trankviliĝis kaj ree pensis: 
"Ne, tio ne estas makuloj... De kelke da tagoj mi frotas 
mian haŭton kaj tial ĝi estas ruĝa... Ĉar kiel?... Ĉu oni aŭdis 
iam, ke pastrino kaj virino de la kronprinco povas malsaniĝije la lepro?... Ho dioj, tio okazis neniam, de kiam ekzistas la 
mondo!... Nur la fiŝistoj, malliberuloj kaj mizeraj Hebreoj... 
Ho, tiu malnobla Hebreino, sur ŝin ĵetu la lepron vi, fortoj 
ĉielaj..." 
En la sama momento en la fenestro de la unua etaĝo pasis 
ombro. Poste eksonis murmureto kaj de la korto en la mezon 
de la ĉambro ensaltis... la princo Ramzes. 
Kama rigidiĝis. Subite ŝi kaptis sin je la kapo kaj senlima 
teruro larĝigis ŝiajn pupilojn. 
-Likon?... - murmuretis ŝi - Likon, vi ĉi tie?... Vi pereos!... Oni persekutas vin... 
-Mi scias - respondis la Greko, moke ridante. - Persekutas min ĉiuj Fenicianoj kaj la tuta polico de lia sankteco... 
Kaj tamen - aldonis li - mi estas ĉe vi kaj mi estis ĉe via sinjoro. 
-Vi estis ĉe la princo?... 
-Jes; en lia propra ĉambro... Kaj mi lasus ponardon en lia 
brusto, se malbonaj spiritoj ne estus lin forigintaj... Verŝajne via amanto iris al alia virino, ne al vi... 
-Kion vi volas ĉi tie?... Forkuru!... - murmuretis Kama. 
-Sed kun vi - estis lia respondo. - En la strato atendas 
veturilo, en kiu ni atingos Nilon, kaj tie mia ŝipo... 
-Ĉu vi freneziĝis?... La urbo kaj vojoj estas plenaj de soldatoj... 
-Ĝuste tial mi povis eniri en la palacon kaj ni ambaŭ plej 
facile elglitos. Kolektu ĉiujn juvelojn... Mi tuj revenos kaj prenos vin. 
-Kien vi iras? 
-Mi serĉos vian sinjoron - respondis li. - Mi ja ne foriros, ne lasinte al li memoraĵon...-Vi estas freneza... 
-Silentu!... - interrompis li, pala de kolero. - Vi ankoraŭ 
volas lin defendi?... 
La Fenicianino ekŝanceliĝis, kunpremis la pugnojn, en ŝiaj 
okuloj ekbrilis malbonsigna lumo. 
-Kaj se vi ne trovos lin? - demandis ŝi. 
-Mi mortigos kelke da dormantaj liaj soldatoj... mi metos fajron sub la palacon... Cetere, ĉu mi scias, kion mi faros? 
... Sed mi ne foriros, ne lasinte memoraĵon... 
La grandaj okuloj de la Fenicianino havis tiel teruran esprimon, ke Likon ekmiris. 
-Kio estas al vi? - demandis li. 
-Nenio. Aŭskultu. Neniam vi estis tiel simila al la princo, 
kiel hodiaŭ!... Se do vi volas fari ion bonan... 
Ŝi proksimigis la vizaĝon al lia orelo kaj komencis murmureti. 
La Greko aŭskultis kun miro. 
-Virino - diris li - la infero per vi parolas... Jes, la suspekto falos sur lin!... 
-Tio estas pli bona ol la ponardo - respondis ŝi kun rido. 
- Ĉu ne vere?... 
-Neniam tia ideo venus en mian kapon!... Eble pli bone 
estus ilin ambaŭ?... 
-Ne!... Ŝi vivu... Tio estos mia venĝo... 
-Kia perfida animo!... - murmuretis Likon. - Sed vi pla- 
ĉas al mi... Ni reĝe pagos al ili... 
Li iris al la fenestro kaj malaperis. Kama sin elklinis por vidi 
lin kaj ekscitita aŭskultis, forgesinte pri si mem. 
Eble kvaronon da horo post la foriro de Likon, de la figaarbareto eksonis terura virina krio. Ĝi ripetiĝis kelke da fojoj kaj eksilentis. 
Anstataŭ ĝojo la Fenicianinon ekregis timo. Ŝi falis sur la 
genuojn kaj per frenezaj okuloj rigardis la malluman ĝardenon. 
Malsupre eksonis mallaŭta kurado, ekkrakis kolono de la 
balkono kaj en la fenestro ree aperis Likon en nigra mantelo. Li vivege spiris, liaj manoj tremis. 
-Kie estas la juveloj?... - murmuretis li. 
-Lasu min trankvila - respondis ŝi. 
La Greko kaptis ŝin je la nuko. 
-Malnobla!... - diris li - ĉu vi ne komprenas, ke antaŭ 
ol la suno leviĝos, oni malliberigos vin kaj sufokos post kelke da tagoj?... 
-Mi estas malsana. 
-Kie estas la juveloj?... 
-Sub la lito. 
Likon eniris en la ĉambron, ĉe la lumo de la torĉo eltiris 
pezan kesteton, ĵetis sur Kaman mantelon kaj tiregis ŝin je la 
ŝultro. 
-Venu. Kie estas la pordo, tra kiu eniras al vi tiu... tiu via 
sinjoro?... 
-Lasu min... 
La Greko sin klinis super ŝi kaj murmuretis: 
-Jes!... vi pensas, ke mi lasos vin ĉi tie?... Hodiaŭ vi estas 
por mi kiel hundino, kiu perdis la flarkapablon... Sed vi devas sekvi min... Eksciu via sinjoro, ke estas iu pli bona ol li. 
Li ŝtelis pastrinon al diino; mi forprenas al li la amatinon... 
-Mi diras al vi, ke mi estas malsana...La Greko eltiris maldikan ponardon kaj apogis ĝin sur ŝia 
nuko. Ŝi ektremis kaj murmuretis: 
-Mi jam iras... 
Tra la kaŝita pordo ili eliris en la ĝardenon. De la princa 
palaco flugis al ili murmurado de la soldatoj, kiuj bruligis fajrojn. Tie ĉi kaj tie, inter la arboj, oni vidis lumojn. De tempo 
al tempo pasis preter ili iu servisto de la kronprinco. En la 
pordego haltigis ilin la gardistoj. 
-Kiu iras? 
-Teboj - respondis Likon. 
Sen malhelpo ili eliris kaj malaperis en la mallarĝaj stratetoj de la fremdula kvartalo de Pi-Bast. 
Du horojn antaŭ la leviĝo de la suno en la urbo eksonis 
trumpetoj kaj tamburoj. 
Tutmozis kuŝis ankoraŭ en profunda dormo, kiam Ramzes 
fortiris de li la mantelon kaj ekkriis kun gaja rido: 
-Leviĝu, vigla ĉefo!... La regimentoj jam ekmarŝis. 
Tutmozis sidiĝis sur la lito kaj frotis la dormajn okulojn. 
-Ah, tio estas vi, sinjoro?... - demandis li, oscedante. - 
Ĉu vi satdormis? 
-Kiel neniam! - respondis la princo. 
-Kaj mi, mi dormus ankoraŭ. 
Ili ambaŭ sin banis, surmetis kamizolojn kaj duonkirasojn 
kaj sidiĝis sur la ĉevalojn, kiuj sin ŝiris el la manoj de la ĉevalistoj. 
Tuj la kronprinco kun malgranda sekvantaro forlasis la urbon, preterpasante sur la vojo la kolonojn de la armeo, maldiligente marŝantajn. Nilo vaste disverŝis siajn akvojn, kaj la 
princo volis vidi persone la transiradon de la kanaloj kaj riveraj transirejoj.Kiam la suno leviĝis, la lasta milita veturilo estis jam malproksime de la urbo, kaj la nobla nomarĥo de Pi-Bast parolis al siaj servistoj: 
-Nun mi iras dormi, kaj ve al tiu, kiu vekos min antaŭ la 
vespera festeno! Eĉ la dia suno ripozas post ĉiu tago, kaj mi 
tute ne kuŝiĝis de la unua de Hator. 
Apenaŭ li finis la laŭdon de sia vigleco, eniris polica oficiro kaj petis apartan aŭdiencon en tre grava afero. 
-La tero englutu vin! - murmuretis la altrangulo. 
Tamen li alvokis la oficiron kaj demandis malĝentile: 
-Ĉu oni ne povas atendi kelke da horoj?... Nilo ja ne forkuras... 
-Okazis granda malfeliĉo - respondis la oficiro. - La filo 
de la kronprinco estas mortigita... 
-Kio?... kiu?... - kriis la nomarĥo. 
-La filo de la Hebreino Sara. 
-Kiu mortigis?... Kiam?... 
-Hodiaŭ nokte. 
-Sed kiu povis tion fari?... 
La oficiro klinis la kapon kaj disetendis la manojn. 
-Mi demandas, kiu mortigis?... - ripetis la altrangulo, pli 
terurita ol kolera. 
-Bonvolu, sinjoro, mem fari la juĝan esploron. Mia buŝo 
ne ripetos tion, kion aŭdis miaj oreloj. 
La teruro de la nomarĥo kreskis. Li ordonis alkonduki la 
servistojn de Sara kaj samtempe sendis al la ĉefpastro Mefres. 
Mentezufis, kiel reprezentanto de la milita ministro, forveturis kun la princo. 
Mefres venis mirigita. La nomarĥo ripetis al li la novaĵonpri la mortigo kaj pri tio, ke la polica oficiro ne kuraĝas doni 
klarigojn. 
-Estas atestantoj? - demandis la ĉefpastro. 
-Ili atendas la ordonojn de via ekscelenco, sankta patro. 
Oni enkondukis la pordiston de Sara. 
-Ĉu vi aŭdis - demandis lin la nomarĥo, - ke la infano 
de via sinjorino estas mortigita? 
La homo falis sur la plankon kaj respondis: 
-Mi eĉ vidis la noblajn restaĵojn, frakasitajn sur la muro, 
kaj mi haltigis nian sinjorinon, kiu krianta elkuris en la ĝardenon... 
-Kiam tio okazis? 
-Hodiaŭ post la noktomezo. Tuj post la alveno de nia glora princo al nia sinjorino... - respondis la pordisto. - 
-Kiel, do la princo estis nokte ĉe via sinjorino? - demandis Mefres. 
-Vi diris, granda profeto. 
-Strange! - murmuretis Mefres al la nomarĥo. 
La kuiristino de Sara estis la dua atestanto, la tria estis la 
ĉambristino. Ambaŭ certigis, ke post la noktomezo la kronprinco supreniris en la ĉambron de Sara. Li pasigis tie unu 
momenton, poste rapide elkuris en la ĝardenon, kaj tuj post 
li aperis la sinjorino Sara, terure kriante. 
-Sed la kronprinco la tutan nokton ne eliris el sia ĉambro 
en la palaco... - diris la nomarĥo. 
La polica oficiro ekbalancis la kapon kaj anoncis, ke en la 
antaŭĉambro atendas kelke da palacaj servistoj. 
Oni alvokis ilin, la sankta Mefres donis al ili kelke da demandoj, kaj montriĝis, ke la kronprinco... ne dormis en la 
palaco. Li forlasis sian ĉambron antaŭ la noktomezo kaj eli-ris en la ĝardenon; li revenis, kiam eksonis la unuaj vekaj 
trumpetoj. 
Kiam oni elkondukis la atestantojn, kaj la du altranguloj 
restis solaj, la nomarĥo kun ĝemo sin ĵetis sur la plankon, kaj 
antaŭsciigis Mefreson, ke li estas grave malsana kaj ke li preferas perdi la vivon, ol konduki la juĝan esploron. La ĉefpastro estis tre pala, tre emociita, sed li respondis ke oni devas 
klarigi la demandon pri la mortigo, kaj li ordonis al la nomarĥo, en la nomo de la faraono, iri kun li en la loĝejon de 
Sara. 
La ĝardeno de la kronprinco estis proksime, kaj la du altranguloj baldaŭ atingis la lokon de la krimo. 
Enirinte en la ĉambron de la unua etaĝo, ili ekvidis Saran, 
genuantan ĉe la lulilo, en sintenado de virino, nutranta suĉ- 
infanon. Sur la muroj kaj planko estis videblaj ruĝaj, sangaj 
makuloj. 
La nomarĥo tiel malfortiĝis, ke li devis sidiĝi; Mefres estis 
trankvila. Li proksimiĝis al Sara, tuŝis ŝian ŝultron kaj demandis: 
-Sinjorino, ni venas en la nomo de lia sankteco... 
Sara subite salte leviĝis, kaj ekvidinte Mefreson, kriis per 
terura voĉo: 
-Malbeno al vi!... Vi volis havi hebrean reĝon, kaj jen la 
reĝo... Ho mi malfeliĉa, kial mi aŭskultis viajn perfidajn konsilojn... 
Ŝi ŝanceliĝis, ree falis al la lulilo, ĝemante: 
-Mia fileto... mia malgranda Seti!... Li estis tiel bela, tiel 
saĝa... Ankoraŭ antaŭ momento li etendis al mi la manetojn 
... Jehovo!... - ekkriis ŝi - redonu lin al mi... vi ja povas tion 
... Egiptaj dioj, Oziriso... Horuso... Izido... Izido, vi ja memestis patrino!... Ne eble estas, ke en la ĉielo neniu aŭskultos 
mian peton... Tiel eta infano... hieno ekkompatus lin... 
La ĉefpastro prenis ŝin sub la brakoj kaj starigis sur la piedoj. La ĉambron plenigis la policanoj kaj servistoj. 
-Sara - diris la ĉefpastro - en la nomo de lia sankteco la 
sinjoro de Egipto mi postulas kaj ordonas, ke vi respondu: kiu 
mortigis vian filon? 
Ŝi rigardis antaŭ si kvazaŭ freneza kaj frotis la frunton. La 
nomarĥo donis al ŝi akvon kun vino, kaj unu el la ĉeestantaj 
virinoj ŝprucigis sur ŝin vinagron. 
-En la nomo de lia sankteco - ripetis Mefres - mi ordonas al vi, Sara, diri la nomon de la mortiginto... 
La ĉeestantoj komencis repaŝi al la pordo, la nomarĥo per 
malespera movo ŝtopis al si la orelojn. 
-Kiu mortigis?... - diris Sara per sufokita voĉo, dronigante la rigardon en la vizaĝo de Mefres. - Kiu mortigis, vi demandas?... Mi konas vin, pastroj!... Mi konas vian justecon... 
-Kiu do?... - insistis Mefres. 
-Mi!... - kriis Sara per nehoma voĉo. - Mi mortigis 
mian infanon pro tio, ke vi faris lin Hebreo. 
-Tio estas malvero - siblis la ĉefpastro. 
-Mi!... mi!... - ripetis Sara. - He, homoj, kiuj min vidas 
kaj aŭskultas - ŝi turnis sin al la atestantoj - sciu, ke mi 
mortigis... mi... mi... mi!... - kriis ŝi, batante sian bruston. 
Ĉe tiel klara memkulpigo la nomarĥo rekonsciiĝis kaj rigardis Saran kun kompato. La virinoj ploris, la pordisto viŝis 
la larmojn. Nur la sankta Mefres kunpremis la bluajn lipojn. 
Fine li diris per laŭta voĉo, rigardante la policajn oficistojn: 
-Servistoj de lia sankteco, mi transdonas al vi ĉi tiun virinon, konduku ŝin al la juĝeja domo.-Sed mia filo kun mi!... - interrompis Sara, sin ĵetante al 
la lulilo. 
-Kun vi... kun vi, malfeliĉa virino - diris la nomarĥo kaj 
kovris sian vizaĝon. 
La altranguloj eliris el la ĉambro. La polica oficiro ordonis 
alporti portilon kaj kun signoj de plej alta respekto kondukis 
Saran malsupren. La malfeliĉa patrino prenis el la lulilo la 
sange makulitan volvaĵon kaj sen kontraŭstaro sidiĝis en la 
portilon. 
Ĉiuj servistoj sekvis ŝin ĝis la juĝeja domo. 
Kiam Mefres kun la nomarĥo estis revenantaj hejmen tra 
la ĝardeno, la kortuŝita polica oficiro diris: 
-Mi bedaŭras la virinon!... 
-Juste ŝi estos punita... pro la mensogo - respondis la 
ĉefpastro! 
-Via ekscelenco pensas... 
-Mi estas certa, ke la dioj trovos kaj kondamnos la veran 
ulon... 
Ĉe la pordeto de la ĝardeno baris al ili la vojon la intendanto de la palaco de Kama, kriante: 
-La Fenicianino forestas!... Ŝi malaperis en ĉi tiu nokto... 
-Nova malfeliĉo... - murmuretis la nomarĥo. 
-Ne timu - diris Mefres - ŝi sekvis la princon. 
Per ĉi tiuj respondoj la nobla nomarĥo komprenis, ke la 
ĉefpastro malamas la princon, kaj la koro glaciiĝis en li. Ĉar 
se oni pruvos al Ramzes, ke li mortigis la propran filon, la 
kronprinco neniam suriros la patran tronon, kaj la peza pastra jugo ankoraŭ pli forte premegos Egipton. 
La malĝojo de la altrangulo pligrandiĝis, kiam oni diris al 
li vespere, ke du kuracistoj de la templo de Hator esplorintela kadavron de la infano, esprimis la opinion, ke nur viro povis plenumi la mortigon. - Iu - diris ili - kaptis per la dekstra mano ambaŭ piedetojn de la knabo kaj frakasis lian kapon je la muro. La mano de Sara ne povus ĉirkaŭpreni ambaŭ 
piedetojn, sur kiuj cetere estis rekoneblaj postesignoj de 
grandaj fingroj. 
Post ĉi tiu klarigo, la ĉefpastro Mefres, akompanata de 
Sem, iris en la malliberejon de Sara kaj en la nomo de ĉiuj 
egiptaj kaj fremdaj dioj ĵure petis ŝin, ke ŝi konfesu, ke ne ŝi 
estas kulpa pri la morto de infano, kaj ke ŝi priskribu, kian 
aspekton havis la krimulo. 
-Ni kredos al viaj vortoj - diris Mefres - kaj vi tuj estos 
libera. 
Sed Sara, anstataŭ esti tuŝita per tiaj pruvoj de bonvolo, 
terure ekkoleris. 
-Ŝakaloj - kriis ŝi - ne sufiĉas al vi du oferoj, vi deziras 
ankoraŭ novajn?... Mi tion faris, malfeliĉa, mi... ĉar kiu alia 
estus sufiĉe malnobla por mortigi infanon?... Malgrandan infanon, kiu malutilis neniun!.. 
-Ĉu vi scias, obstina virino, kio minacas vin? - demandis 
la sankta Mefres. - Tri tagojn vi tenos sur la brako la kadavron de via infano, kaj poste vi iros en malliberejon por dek 
kvin jaroj. 
-Nur tri tagojn? - ripetis ŝi. - Sed mi, por la eterneco mi 
ne volas disiĝi de li, de mia malgranda Seti... Ne en la malliberejon, sed en la tombon mi iros kun li, kaj nia sinjoro ordonos kune nin enterigi. 
Kiam la ĉefpastroj forlasis Saran, la plej pia Sem diris: 
-Pli ol unu fojon mi vidis kaj juĝis patrinojn infanmortigintajn, sed neniu similis al tiu ĉi.-Ĉar ŝi ne mortigis sian infanon - respondis kolere Mefres. 
-Kiu do?... 
-Tiu, kiun vidis la servistoj, kiam li enkuris en la domon 
de Sara kaj kiu forkuris post unu momento... Tiu, kiu mar- 
ŝante kontraŭ la malamiko, prenis kun si la fenician pastrinon 
Kaman, kiu malpurigis la altaron... Tiu - finis la incitita Mefres - kiu forpelis el sia domo Saran, tial ke lia filo fariĝis 
Hebreo... 
-Teruraj estas viaj vortoj! - respondis Sem kun timo. 
-La krimo estas pli terura, kaj malgraŭ la obstino de la 
malsaĝa Sara, ĝi estos malkovrita. 
La sankta viro tute ne supozis, ke tre baldaŭ realiĝos lia 
profetaĵo. 
Tio okazis jene: 
La princo Ramzes, ekmarŝanta kun la armeo el Pi-Bast, ne 
forlasis ankoraŭ la palacon, kiam la policestro jam sciis pri la 
mortigo de la infano de Sara, pri la forkuro de Kama kaj pri 
tio, ke la servistoj de Sara vidis la princon, enirantan nokte en 
ŝian domon. La policestro estis homo inteligenta: li tuj divenis, kiu estis la mortiginto kaj, anstataŭ konduki la juĝan esploron sur la loko, li rapidis ekster la urbon persekuti la kulpajn, sciiginte pri ĉio al Hiram. 
Kaj en la momento, kiam Mefres penis eltiri konfeson de 
Sara, la plej bonaj agentoj de la Pi-Basta polico, kaj ĉiuj Fenicianoj, komandataj de Hiram, jam persekutis la Grekon Likonon kaj la pastrinon Kaman. 
En la tria nokto post la formarŝo de la princo, la policestro revenis Pi-Baston, kondukante post si grandan, kovritan 
per tolo kaĝon, en kiu iu virino kriis kiel freneza: La polices-tro ne iris dormi, sed tuj alvokis la oficiron, kiu kondukis la 
esploron kaj atente aŭskultis lian raporton. 
Ĉe la leviĝo de la suno la du ĉefpastroj, Sem kaj Mefres, kaj 
la nomarĥo ricevis plej humilan alvokon tuj bonvole veni, se 
tia estos ilia deziro, al la policestro. Ĉiuj tri kunvenis en la 
sama horo; la policestro, profunde salutanta, komencis petegi, ke ili rakontu al li ĉion, kion ili scias pri la mortigo de la 
infano de la kronprinco. 
La nomarĥo, kvankam granda altrangulo, paliĝis, aŭdante la humilan alvokon, kaj respondis, ke li scias nenion. Preskaŭ la samon ripetis la ĉefpastro Sem, aldonante personan 
opinion, ke Sara ŝajnas al li senkulpa. Kiam venis la vico de 
la sankta Mefres, li diris: 
-Mi ne scias, ĉu via ekscelenco aŭdis, ke en la nokto, en 
kiu okazis la mortigo, forkuris unu el la princaj virinoj, nomata Kama? 
La policestro ŝajnis tre mirigita. 
-Mi ne scias ankaŭ - daŭrigis Mefres - ĉu oni diris al via 
ekscelenco, ke la kronprinco ne pasigis la nokton en la palaco kaj ke li estis en la domo de Sara? La pordisto kaj du servistinoj rekonis lin, ĉar la nokto estis sufiĉe luma. 
La miro de la policestro ŝajnis atingi la plej altan gradon. 
-Domaĝe estas - finis la ĉefpastro - ke dum kelke da 
tagoj vi forestis de Pi-Bast... 
La policestro profunde sin klinis antaŭ la ĉefpastro kaj turnis sin al la nomarĥo. 
-Ĉu via honoro ne bonvolus favore diri al mi: kiel estis 
vestita la princo en tiu vespero? 
-Li havis blankan tunikon kaj purpuran antaŭtukon, broditan per oraj franĝoj - respondis la nomarĥo. - Mi bonememoras, ĉar mi estis unu el la lastaj, kiuj parolis kun la princo en tiu vespero. 
La policestro klakfrapis la manojn kaj en la oficejon eniris 
la pordisto de Sara. 
-Ĉu vi vidis la princon - demandis li - enirantan nokte 
en la domon de via sinjorino? 
-Mi malfermis la pordeton al lia ekscelenco, li vivu eterne... 
-Ĉu vi memoras, kiel li estis vestita?... 
-Li havis tunikon kun flavaj kaj nigraj strioj, saman kufon 
kaj antaŭtukon, bluan kaj ruĝan - respondis la pordisto. 
Nun ambaŭ pastroj kaj la nomarĥo komencis miri. 
Kiam oni enkondukis, unu post la alia, ambaŭ servistinojn 
de Sara, kiuj detale ripetis la priskribon de la kostumo de la 
kronprinco, la okuloj de la nomarĥo ekbrilis de ĝojo, kaj sur 
la vizaĝo de la sankta Mefres oni povis vidi konfuzon. 
-Mi ĵuros - intermetis la nobla nomarĥo - ke la princo 
havis blankan tunikon kaj purpuran antaŭtukon kun oro... 
-Kaj nun - diris la policestro - bonvolu respektindaj iri 
kun mi en la malliberejon. Ni tie vidos ankoraŭ unu atestanton... 
Ili malsupreniris en subteran salonon, kie apud la fenestro 
staris granda kaĝo, kovrita per tolo. La policestro deĵetis la 
tolon per bastono kaj la ĉeestantoj ekvidis virinon, kuŝantan 
en angulo. 
-Tio ja estas la sinjorino Kama!... - ekkriis la nomarĥo. 
Efektive tio estis Kama, malsana kaj tre ŝanĝita. Ekvidinte 
la altrangulojn, ŝi leviĝis kaj stariĝis en la lumo. Ŝia vizaĝo 
estis kovrita per kupraj makuloj. Ŝiaj okuloj estis kvazaŭ frenezaj.-Kama, - diris la ĉefo de la polico - la diino Astarte frapis vin per la lepro. 
-Ne la diino - respondis ŝi per aliigita voĉo. - Malnoblaj Azianoj ĵetis al mi venenitan vualon... Ho mi malfeliĉa!... 
-Kama - daŭrigis la policestro - vian mizeron ekkompatis niaj plej gloraj ĉefpastroj, la sanktaj Sem kaj Mefres. Se vi 
respondos la veron, ili preĝos por vi kaj eble la ĉiopova Oziriso deturnos de vi la malfeliĉegon. Estas ankoraŭ tempo, la 
malsano nur komenciĝas, kaj niaj dioj povas multon... 
La malsana virino falis sur la genuojn kaj premante la viza- 
ĝon al la kradoj, diris per rompita voĉo: 
-Ekkompatu min... Mi forlasis la feniciajn diojn, kaj miajn servojn ĝis la fino de mia vivo mi oferos al la grandaj dioj 
de Egipto... Sed forigu de mi... 
-Respondu, sed la veron - demandis la policestro - kaj 
la dioj ne rifuzos al vi sian favoron: kiu mortigis la infanon de 
la Hebreino Sara? 
-La perfidulo Likon, Greko. Li estis kantisto de nia templo 
kaj diris, ke li amas min. Kaj nun li forlasis min, malnoblulo, 
propriginte al si miajn juvelojn!... 
-Kial Likon mortigis la infanon? 
-Li volis mortigi la princon, sed ne trovinte lin en la palaco, li kuris en la domon de Sara kaj... 
-Kiel la krimulo penetris en gardatan domon? 
-Ĉu vi ne scias, sinjoro, ke Likon similas la princon?... Ili 
similas unu la alian kiel du folioj de la sama palmo... 
-Kiel estis vestita Likon en tiu nokto? - demandis la policestro. 
-Li havis... li havis tunikon kun flavaj kaj nigraj strioj, saman kufon, kaj antaŭtukon, bluan kun nigro... Ne turmentumin plu... mi estos fidela al viaj dioj... Ĉu vi jam foriras?... 
Ho senkompataj!... 
-Malfeliĉa virino - diris la ĉefpastro Sem - mi sendos al 
vi potencan mirakliston kaj eble... 
-Benu vin Astarte... Ne, benu vin viaj dioj, ĉiopovaj kaj 
kompatemaj... - murmuretis la Fenicianino, rompita de la 
malsano. 
La altranguloj eliris el la malliberejo kaj revenis en la oficejon. La nomarĥo, vidinte, ke la ĉefpastro Mefres havas sen- 
ĉese mallevitajn okulojn kaj kunpremitajn lipojn, demandis 
lin: 
-Ĉu vi ne ĝojas, sankta viro, de la miraklaj malkovroj, kiuj 
faris nia glora policestro?... 
-Mi ne havas kaŭzon por la ĝojo - respondis seke Mefres. - La afero, anstataŭ simpliĝi, komplikiĝas... Sara ja 
ĉiam ripetas, ke ŝi mortigis la infanon, kaj la Fenicianino respondas, kvazaŭ antaŭe instruita... 
-Do via ekscelenco ne kredas?... - intermetis la policestro. 
-Ĉar mi vidis neniam du homojn tiel similajn, ke oni povus preni unu anstataŭ alia. Tiom pli mi ne aŭdis, ke ekzistas 
en Pi-Bast homo, kiu povus ŝajnigi la kronprincon (li vivu 
eterne!... ). 
-Ĉi tiu homo estis en Pi-Bast, ĉe la templo de la diino Astarte. Konis lin la siria princo Hiram kaj la kronprinco vidis lin 
per sia propraj okuloj. Antaŭ ne longe li ordonis al mi kapti 
la Grekon kaj eĉ promesis altan rekompencon. 
-Ho, ho!... - kriis Mefres. - Mi vidas, nobla policestro, 
ke ĉirkaŭ vi komencas grupiĝi la plej grandaj sekretoj de laŝtato. Permesu tamen, ke mi ne kredos je tiu Likon, ĝis mi 
mem ne vidos lin!... 
Li kolere forlasis la oficejon, kaj post li la sankta Sem, levante la ŝultrojn. 
Kiam en la koridoro eksilentis iliaj paŝoj, la nomarĥo, fikse 
rigardante la policestron, demandis: 
-Kio?... 
-Vere - respondis la ĉefo - la sanktaj profetoj komencas 
sin miksi en la aferojn, kiuj neniam apartenis al ilia povo... 
-Kaj ni devas toleri tion!... - murmuretis la nomarĥo. 
-Ĝis venos la momento - sopiris la policestro. - Ĉar, kiom mi konas la homajn korojn, ĉiuj militistoj kaj oficistoj de 
lia sankteco, la tuta aristokrataro indignas pro la despotismo 
de la pastroj. Ĉio devas havi finon... 
-Vi diris grandajn vortojn - respondis la nomarĥo, premante lian manon - kaj ia interna voĉo parolas al mi, ke mi 
ankoraŭ vidos vin la plej alta ĉefestro de la polico, ĉe la flanko 
de lia sankteco... 
Ree pasis kelke da tagoj. La paraŝitoj dum tiu ĉi tempo sukcesis konservi de putriĝo la kadavron de la filo de Ramzes, kaj 
Sara estis ĉiam en la malliberejo, atendante la juĝon, certa, ke 
oni kondamnos ŝin. 
Kama restis ankaŭ en la malliberejo, en kaĝo, ĉar oni timis 
ŝin, kiel malsanan je la lepro. Vizitis ŝin mirakla kuracisto, 
diris ĉe ŝi preĝojn kaj donis al ŝi por trinki akvon ĉioresanigan. Tamen la febro ne forlasis la Fenicianinon, kaj la kupraj 
makuloj super la brovoj kaj sur la vangoj fariĝis pli kaj pli 
klaraj. Tiam el la oficejo de la nomarĥo venis ordono forkonduki ŝin en la orientan dezerton, kie apartigita de homoj, ekzistis kolonio de lepruloj.Foje vespere en la templon de Ptah venis la policestro, dirante, ke li volas paroli kun la ĉefpastroj. La estro havis kun si 
du agentojn kaj homon vestitan per sako, de la piedoj ĝis la 
kapo. 
Post momento oni respondis al li, ke la ĉefpastroj atendas 
lin en la sankta ĉambro, apud la statuo de la dio. 
La policestro lasis la agentojn ĉe la pordego, prenis je la 
ŝultro la homon vestitan per la sako, haj kondukata de pastro iris en la sanktan ĉambron. Mefres kaj Sem estis en ĉefpastraj vestoj, kun arĝentaj ladoj sur la brustoj. 
Li falis antaŭ ili sur la plankon kaj diris: 
-Konforme al via ordono, mi alkondukas al vi, sanktaj patroj, la krimulon Likonon. Ĉu vi volas vidi lian vizaĝon? 
Kiam ili konsentis, la policestro leviĝis kaj deŝiris la sakon 
de la homo, kiu akompanis lin. 
Ambaŭ ĉefpastroj ekkriis de mirego. La Greko vere estis 
tiel simila al la kronprinco, ke oni ne povis kontraŭstari al la 
iluzio. 
-Vi estas Likon, la kantisto de la templo de Astarte?... - 
demandis la sankta Sem la Grekon, ligitan per ŝnuroj. 
Likon malestime ekridetis. 
-Vi mortigis la infanon de la princo?... - aldonis Mefres. 
La Greko bluiĝis de kolero kaj penis deŝiri la ŝnurojn. 
-Jes, mi mortigis la lupidon, ĉar mi ne povis trovi ĝian 
patron, la lupon... La fajro ĉiela bruligu lin!... 
-Krimulo!... Kion faris al vi la princo? - demandis Sem 
kun indigno. 
-Kion li faris?... Li forrabis al mi Kaman kaj enpuŝis ŝin en 
malsanon sen reveno... Mi estis libera, mi povis forkuri kun 
la vivo kaj riĉaĵo, sed mi decidis min venĝi, kaj jen vi havasmin... Feliĉe por li, viaj dioj estas pli fortaj, ol mia malamo. 
Hodiaŭ vi povas min mortigi... Ju pli baldaŭ, des pli bone. 
-Granda krimulo li estas - diris la ĉefpastro Sem. 
Mefres silentis kaj fikse rigardis la flamajn okulojn de la 
Greko. Li admiris lian kuraĝon kaj meditis. Subite li diris al la 
policestro: 
-Vi povas foriri, nobla sinjoro; ĉi tiu homo apartenas al ni. 
-Ĉi tiu homo - respondis la indignita estro - apartenas 
al mi... Mi kaptis lin kaj mi ricevos rekompencon de la kronprinco. 
Mefres leviĝis kaj eltiris oran medalon el sub la pastraj ornamoj. 
-En la nomo de la plej alta kolegio, kies ano mi estas - 
diris Mefres - mi ordonas al vi transdoni ĉi tiun homon al ni. 
Memoru, ke lia ekzistado estas plej granda ŝtata sekreto kaj, 
vere, centfoje pli bone estos por vi, se vi tute forgesos, ke vi 
lasis lin ĉi tie... 
La policestro ree falis teren kaj eliris, sufokante la koleron. 
-Repagos al vi tion nia sinjoro, la kronprinco - kiam li 
fariĝos faraono!... - pensis li. - Ankaŭ mi pagos mian parton, vi vidos. 
La agentoj, starantaj ĉe la pordego, demandis lin: kie estas 
la malliberulo?... 
-Sur la malliberulon - diris li - la dioj metis sian manon. 
-Kaj nia rekompenco?... - nekuraĝe diris la pli aĝa agento. 
-Ankaŭ sur vian rekompencon la dioj metis sian manon 
- respondis la estro. - Imagu do, ke vi sonĝis la malliberulon, kaj vi estos pli sendanĝeraj en via ofico kaj sano. 
La agentoj silentis kaj mallevis la kapojn. Sed en la koroj iliĵuris venĝon al la pastroj, kiuj senigis ilin je tiel bela rekompenco. 
Post la foriro de la policestro, Mefres alvokis kelke da pastroj kaj al la plej maljuna murmuretis ion en la orelon. La 
pastroj ĉirkaŭis la Grekon kaj elkondukis lin el la sankta ĉambro. Likon ne kontraŭstaris. 
-Mi pensas - diris Sem - ke ĉi tiu homo, kiel mortiginto, devas esti transdonita al la tribunalo. 
-Neniam! - respondis firme Mefres. - Sur ĉi tiu homo 
pezas senkompare pli granda krimo: li similas la kronprincon. 
-Kaj kion via ekscelenco faros kun li? 
-Mi konservos lin por la plej alta kolegio - diris Mefres. 
- Tie, kie la kronprinco vizitas idolistajn templojn kaj ŝtelas 
el ili virinojn, kie la lando estas minacata de danĝera milito, 
kaj la pastra povo - de ribelo, tie Likon povas esti utila... 
En la sekvinta tagmezo la ĉefpastro Sem, nomarĥo kaj policestro venis en la malliberejon de Sara. La malfeliĉa ne man- 
ĝis de kelke da tagoj kaj estis tiel malforta, ke kiam ŝi ekvidis 
la altrangulojn, ŝi ne leviĝis de la benko. 
-Sara - diris la nomarĥo, kiun ŝi konis antaŭe - ni alportas al vi bonan novaĵon. 
-Novaĵon?... - ripetis ŝi apatie. - Mia filo ne vivas plu, 
jen estas la novaĵo!... Miaj brustoj estas plenaj de lakto, sed 
mia koro estas ankoraŭ pli plena de malĝojo... 
-Sara - daŭrigis la nomarĥo - vi estas libera. Ne vi mortigis la infanon. 
Ŝiaj rigidaj trajtoj reviviĝis. Ŝi salte leviĝis de la benko kaj 
ekkriis: 
-Mi... mi mortigis... nur mi!...-Vian filon, atentu Sara, mortigis viro, Greko, nomata Likon, amanto de la Fenicianino Kama... 
-Kion vi diras?... - murmuretis ŝi, kaptante liajn manojn. 
- Ah, tiu Fenicianino!... Mi sciis, ke ŝi pereigos nin... Sed la 
Greko?... Mi konas neniun Grekon... Cetere, kion povis fari 
al li mia filo... 
-Mi ne scias - daŭrigis la nomarĥo. - La Greko ne vivas 
plu. Sed atentu Sara: li estis tiel simila al la princo Ramzes, ke 
kiam li eniris en la ĉambron, vi pensis, ke tio estas nia sinjoro 
... Kaj vi preferis kulpigi vin mem, ol vian kaj nian sinjoron. 
-Tio do ne estis Ramzes?... - kriis ŝi, kaptante sin je la 
kapo. - Kaj mi, mizera, mi permesis al fremda homo eltreni 
mian filon el la lulilo... Ha!... ha!... ha!... 
Ŝi komencis ridi pli kaj pli mallaŭte. Subite, kvazaŭ io tran- 
ĉis ŝiajn krurojn, ŝi falis teren, svingis kelkfoie la manojn kaj 
mortis en rida eksplodo. 
Sed sur ŝia vizaĝo restis esprimo de senfunda doloro, kiun 
ne povis forpeli eĉ la morto.XVII 
La okcidentan limon de Egipto sur longo de pli ol cent 
geografiaj mejloj formas muro de kelkaj montetoj, nudaj, 
interrompataj de intermontoj, kelkcenton da metroj profundaj. Ĝi pasas sur la bordo de Nilo, de kiu ĝi foriras jen unu 
mejlon, jen unu kilometron. 
Se iu surgrimpus iun el la montetoj kaj turnus la vizaĝon 
al la nordo, li vidus plej strangan pejzaĝon. Malsupre, dekstre, li havus mallarĝan, sed verdan herbejon, tranĉitan de 
Nilo; maldekstre - senliman flavan ebenaĵon, semitan de 
blankaj aŭ brikokoloraj makuloj. 
La unutoneco de la pejzaĝo, la incitanta flaveco de la sablo, 
la varmego kaj, antaŭ ĉio, la senfina senlimeco - jen estas la 
ĉefaj ecoj de la libia dezerto, sin etendanta oriente de Egipto. 
Sed ĉe pli detala rigardado, la dezerto ŝajnus malpli unutona. Ĝia sablo ne kuŝas plate, sed formas vicon de sulkoj, 
kiuj similas grandegajn akvajn ondojn. Tio estas kvazaŭ ondanta maro, kiu glaciiĝis. 
Kiu havus la kuraĝon iri sur ĉi tiu maro unu horon, du, 
iafoje tutan tagon, tiu trovus alian vidaĵon. En la horizonto 
aperas montetoj, iafoje ŝtonegoj kaj senfundaĵoj de plej diversaj formoj. Sub la piedoj la sablo fariĝas pli kaj pli malprofunda kaj el sub ĝi komencas eliĝi kalka ŝtonego kvazaŭ kontinento.Efektive tio estas kontinento, eĉ lando, en la mezo de la 
sabla maro. Apud la kalkaj montetoj oni vidas valojn, sur ili 
la fluujojn de la riveroj kaj riveretoj, pli malproksime ebenaĵon kaj en ĝia mezo lagon kun kurbaj bordoj kaj kava fundo. 
Sed sur tiuj ĉi ebenaĵoj kaj altaĵoj ne kreskas eĉ unu herba 
trunketo, en la lago ne estas eĉ unu akva guto, en la rivero 
fluas nenio. Tio estas pejzaĝo, kun plej diversaj formoj de la 
tero, sed de kiu forkuris la tuta akvo; tute sekigita, pejzaĝo 
malviva, kie ne nur pereis ĉiuj kreskaĵoj, sed eĉ la fruktodona tavolo de la tero disfalis en polvon aŭ eniĝis en la ŝtonegojn. 
En tiuj lokoj okazis io plej terura, kion oni povas imagi: la 
naturo mortis, restis nur ĝia skeleto kaj polvo, kiujn pli kaj pli 
konsumas la varmego, kaj la vento transĵetas de unu loko al 
alia. 
Post tiu ĉi malviva, neenterigita kontinento sin etendas ree 
maro sabla, sur kiu tie ĉi kaj tie oni vidas pintajn konusojn, 
kiuj leviĝas iafoje ĝis unuetaĝa alto. La pinto de ĉiu monteto 
estas kronita de malgranda tufo de grizaj folioj, kovritaj de 
polvo, pri kiuj estas malfacile diri, ke ili vivas; ili nur ne povas morti. 
Sed Tifono, la monarĥo de la dezerto, rimarkis ĝin kaj malrapide komencis superŝuti ĝin per la sablo. Kaj ju pli alten 
penas grimpi la kreskaĵo, des pli alten leviĝas la konuso de la 
sufokanta sablo. La tamarindo, falinta en la dezerton, havas 
aspekton de dronanto, kiu vane etendas siajn manojn al la 
ĉielo. 
Kaj ree disfluas la senfina flava maro, kun siaj sablaj ondojkaj agoniantaj kreskaĵoj, kiuj ne povas morti. Subite aperas 
ŝtonega muro, en ĝi fendoj, kvazaŭ pordegoj... 
Nekredebla afero! Post unu el tiuj pordegoj oni vidas vastan valon de verda koloro, multe da palmoj, bluajn akvojn de 
lago. Oni vidas eĉ sin paŝtantajn ŝafinojn, bovojn kaj ĉevalojn; 
malproksime, sur la deklivoj de la ŝtonegoj kuŝas amfiteatre 
tuta urbeto, kaj sur la suproj brilas blankaj muroj de temploj. 
Tio estas oazo, kvazaŭ insulo en la mezo de la sabla oceano. 
Tiaj oazoj en la tempo de la faraonoj estis tre multenombraj, eble kelkdeko. Ili formis ĉenon de insuloj en la dezerto, 
ĉe la okcidenta limo de Egipto. Ili estis en interspaco de dek, 
dek kvin, dudek geografiaj mejloj de Nilo, kaj okupis dekkelkon aŭ kelkdekon da kvadrataj kilometroj. 
Kantataj de la arabaj poetoj, la oazoj, en la realeco, neniam estis vestibloj de la paradizo. Iliaj lagoj estas plej ofte mar- 
ĉoj; el la subteraj fontoj fluas varma akvo, iafoje malbonodora 
kaj abomene sala; la kreskaĵoj ne povas esti eĉ komparataj 
kun la egiptaj. Tamen ĉi tiuj rifuĝejoj ŝajnis paradizo al la vojaĝantoj en la dezerto, kiuj trovadis en ĝi iom da verdaĵo por 
la okulo, iom da malvarmeto, malsekeco kaj daktiloj. 
La loĝantaro de ĉi tiuj insuloj en la sabla oceano ne ĉie estis 
egala: de kelkcento da homoj ĝis dekkelko da miloj, depende de la supraĵo. Ĉiuj ili estis aventuristoj egiptaj, libiaj, etiopiaj, aŭ iliaj posteuloj. En la dezerton forkuradis homoj, kiuj 
povis perdi plu nenion: malliberuloj el la minejoj, krimuloj 
persekutataj de la polico, kamparanoj troŝarĝitaj per la servuto, aŭ laboristoj, kiuj preferis danĝeron ol laboron. 
La pliparto de la forkurantoj mizere pereadis en la dezerto. Kelkaj post teruraj turmentoj sukcesis atingi oazon, kie ilipasigis vivon mizeran, sed en libero, kaj ĉiam estis pretaj invadi Egipton por malhonesta akiro. 
Inter la dezerto kaj Mediteraneo sin etendis longa, ne tre 
larĝa zono de fruktodona tero, loĝata de diversaj gentoj, kiujn Egiptanoj nomis Libianoj. Unuj el ili sin okupis je terkulturo, aliaj je fiŝkaptado aŭ marveturado; sed en ĉiu gento estis 
aro da sovaĝuloj, kiuj preferis la ŝteladon, militon aŭ rabadon, 
ol regulan laboron. Ĉi tiu bandita loĝantaro senĉese pereis en 
mizero aŭ militaj aventuroj, sed senĉese ankaŭ kreskis de la 
alfluo de Sardanoj (Sardinianoj) kaj Ŝakaluŝoj (Sicilianoj), kiuj 
en tiu epoko estis ankoraŭ pli grandaj barbaroj kaj rabistoj, 
ol la enlandaj Libianoj. 
Ĉar Libio estis najbara al la okcidenta limo de Malsupra 
Egipto, la barbaroj ofte rabis la teron de lia sankteco kaj estis terure punataj. Sed konvinkiĝinte, ke la milito kontraŭ Libianoj kondukas al nenio, la faraonoj aŭ pli ĝuste la pastroj 
elektis alian politikon. Ili permesis al libiaj familioj loĝiĝi ĉe 
la apudmaraj marĉoj de Malsupra Egipto; la banditojn kaj 
aventuristojn ili varbis en la armeon kaj faris ilin bonegaj soldatoj. 
Tiamaniere la ŝtato garantiis al si por ĉiam pacon ĉe la okcidenta limo. La polico, limaj gardistoj kaj kelke da regulaj 
regimentoj ĉe la kanopia brako de Nilo sufiĉis por konservi 
ordon inter unuopaj libiaj rabistoj. 
Tia stato de la aferoj daŭris ĉirkaŭ cent okdek jarojn; la 
lastan militon kontraŭ Libianoj kondukis Ramzes III, kiu detranĉis grandan amason da manoj al la falintaj malamikoj kaj 
alportis Egipton dek tri mil sklavojn. De tiu tempo neniu timis atakon de Libio, kaj nur ĉe la fino de la regado de Ram-zes XII-a la stranga politiko de la pastroj ree ekflamigis en tiu 
lando la fajron de la batalo. 
Ĝi eksplodis en jenaj cirkonstancoj: 
Lia ekscelenco Herhor, la milita ministro kaj ĉefpastro, pro 
la kontraŭstaro de lia sankteco ne povis fari kun Asirio traktaton pri divido de Azio. Dezirante tamen, konforme al la 
avertoj de Beroes, konservi longan pacon kun Asirio, Herhor 
certigis Sargonon, ke Egipto ne malhelpos ilin militi kontraŭ 
Azianoj orientaj kaj nordaj. 
Ĉar la rajtigito de la reĝo Assar ŝajnis ne konfidi al la ĵuroj, 
Herhor decidis doni al li materian pruvon de bona volo kaj 
por tiu celo ordonis tuj eksigi dudek mil dungitajn soldatojn, 
plejparte Libianojn. 
Por la eksigitaj soldatoj, tute senkulpaj kaj ĉiam fidelaj, la 
decido estis malfeliĉo preskaŭ egala al mortpuno. Antaŭ 
Egipto malfermiĝis danĝero de milito kontraŭ Libio, kiu absolute ne povis doni rifuĝejon al tia amaso da homoj, kiuj 
kutimis nur al la militaj ekzercoj kaj komforta vivo, ne al la 
laboro kaj mizero. Sed Herhoron kaj la pastrojn ne haltigis 
tiaj bagateloj, kiam tion postulis la ŝtata racio. 
Cetere, en la realeco, la dispelo de la libiaj dungitoj donis 
grandajn utilojn. 
Unue: Sargon kaj liaj kunuloj subskribis kaj ĵuris provizoran traktaton kun Egipto por dek jaroj, dum kiuj, laŭ la profetaĵo de la ĥaldeaj pastroj, devis pendi malbonaj sortoj super la sankta tero. 
Due, la dispelo de dudek mil homoj el la armeo alportis al 
la reĝa trezorejo ŝparon de kvar mil talentoj, kio estis tre grava. 
Trie, la milito kontraŭ Libio ĉe la okcidenta limo estis kluzopor la heroaj instinktoj de la kronprinco kaj por longa tempo povis deturni lian atenton de la aliaj aferoj kaj de la orienta 
limo. Lia ekscelenco Herhor kaj la plej alta kolegio saĝe supozis, ke pasos kelke da jaroj, antaŭ ol Libianoj, elĉerpitaj de 
la embuskaj bataloj, volos peti la pacon. 
La plano estis prudenta, sed la aŭtoroj faris unu eraron: ili 
ne antaŭsentis, ke en Ramzes dormis genia generalo. 
La eksigitaj libiaj regimentoj, rabante survoje, tre rapide 
atingis sian patrujon, tiom pli ke Herhor ordonis ne fari al ili 
malhelpojn. La unuaj venintoj, haltinte sur la libia tero, komencis rakonti al siaj sampatrujanoj aferojn nekredeblajn. 
Laŭ iliaj rakontoj, diktataj de la kolero kaj persona utilo, 
Egipto estis nun tiel malforta, kiel en la epoko de la invado de 
Ĥiksosoj, antaŭ naŭcent jaroj. La faraona trezorejo estis tiel 
malplena, ke la monarĥo egala al dioj devis eksigi ilin, Libianojn, kiuj ja formis la plej bonan, se ne la solan parton de la 
armeo. Cetere la armeo preskaŭ ne ekzistis, apenaŭ plenmano da soldatoj ĉe la orienta limo, soldatoj malbone disciplinitaj. 
Krom tio inter lia sankteco kaj la pastroj regis malpaco. 
Oni ne pagadis la salajron al la laboristoj, la kamparanoj estis sufokataj per la impostoj, la popolaj amasoj estis pretaj 
ribeli, se nur ili trovos helpon. Sed tio ne estis ankoraŭ ĉio: la 
nomarĥoj, kiuj estis iam sendependaj estroj, kaj iafoje rememoris la antaŭajn rajtojn, hodiaŭ, vidante la malfortecon de 
la registaro, sin preparas por renversi la faraonon kaj la plej 
altan pastran kolegion!... 
Ĉi tiuj novaĵoj, kvazaŭ aro de birdoj, disflugis en la libia 
lando kaj tuj trovis kredon. La banditoj kaj barbaroj ĉiam estis 
pretaj al la atako, tiom pli hodiaŭ, kiam la eks-soldatoj kajeks-oficiroj de lia sankteco certigis ilin, ke rabi Egipton estas 
tre facila afero. La riĉaj kaj prudentaj Libianoj ankaŭ kredis al 
la elpelitaj soldatoj, ĉar jam de multe da jaroj ne estis por ili 
sekreto, ke la egiptaj nobeluloj malriĉiĝas, ke la faraono ne 
havas povon, ke la kamparanoj kaj laboristoj ribelas de la mizero. 
Entuziasmo eksplodis en la tuta Libio. La forpelitajn soldatojn kaj oficirojn oni salutis kiel portantojn de bonaj novaĵoj. 
Kaj ĉar la la lando estis malriĉa kaj ne havis provizojn por 
akcepti la gastojn, oni do decidis militon kontraŭ Egipto, por 
plej baldaŭ liberiĝi de la venintoj. 
Eĉ la ruza kaj saĝa libia princo Musavasa sin lasis kapti de 
la ĝenerala fluo. Lin tamen konvinkis ne la elmigrantoj, sed 
iaj respektindaj kaj seriozaj homoj, verŝajne agentoj de la plej 
alta egipta kolegio. 
Ĉi tiuj altranguloj, ofenditaj, kiel ili diris, kontraŭ la faraono kaj pastroj, kaj nekontentaj je la stato de la aferoj en 
Egipto, venis Libion de la maro, sin kaŝis de la popolaĉo, evitis rilatojn kun la forpelitaj soldatoj, kaj klarigis al Musavasa, 
sub sigelo de la plej granda sekreto kaj kun pruvoj en la mano, ke nun estas la plej bona momento ataki Egipton. 
-Vi trovos tie - diris ili - neelĉerpeblan trezorejon kaj 
provizejon por vi, por viaj homoj kaj por la nepoj de viaj nepoj. 
Musavasa, kvankam ruza militestro kaj diplomato, lasis sin 
trompi. Kiel homo energia, li tuj proklamis sanktan militon 
kontraŭ Egipto, kaj havante pretajn milojn da militistoj, li 
sendis al la oriento unuan korpuson, sub la komando de sia 
dudekjara filo Teĥenna.La maljuna barbaro konis la militon kaj sciis, ke tiu, kiu 
volas venki, devas agi rapide, ekbati la unua. 
La preparoj de Libianoj daŭris nelonge. La eks-soldatoj de 
lia sankteco venis sen armiloj, sed ili konis sian metion, kaj en 
tiuj tempoj ne malfacile estis kolekti armilojn. Kelke da rimenoj, aŭ pecoj da ŝnuro por la ŝtonĵetilo, lanco aŭ pinta bastono, hakilo aŭ peza bastonego, unu sako kun ŝtonoj, alia kun 
daktiloj - jen estis ĉio. 
Musavasa donis al sia filo du mil eks-soldatojn kaj ĉirkaŭ 
kvar mil libiajn aventuristojn, ordonante al li plej rapide invadi Egipton, rabi ĉion, kion ili trovos, kaj prepari provizojn 
por la vera armeo. 
Jam de longe tia movado ne regis en la dezerto. El ĉiu oazo 
iris grupo post grupo de tiaj mizeruloj, ke kvankam ili estis 
preskaŭ nudaj, ili meritis ankoraŭ la nomon de ĉifonuloj. 
Sin apogante sur la opinio de siaj konsilantoj, kiuj antaŭ 
unu momento estis oficiroj de lia sankteco, Musavasa tute 
prudente supozis, ke lia filo rabos kelkcenton da kamparoj 
kaj urbetoj inter Terenuthis kaj Senti-Nofer, antaŭ ol li renkontos pli gravajn egiptajn fortojn. Fine oni komunikis al li, 
ke ĉe la unua sciigo pri la movado de Libianoj, ne nur forkuris 
ĉiuj laboristoj de la granda vitrofarejo, sed eĉ cedis la taĉmentoj, okupantaj la malgrandajn fortikaĵojn en Soĥet-Hemau, 
sur la bordoj de Sodaj Lagoj. 
Tio estis tre bona antaŭsigno por la barbaroj, ĉar la vitrofarejo estis grava fonto de enspezoj de la faraona trezorejo. 
Musavasa faris la saman eraron, kiel la plej alta pastra kolegio: li ne divenis la militan genion de Ramzes. Kaj okazis io 
eksterordinara - antaŭ ol la unua korpuso atingis la ĉir-kaŭaĵojn de Sodaj Lagoj, jam estis en tiu loko la dufoje pli 
granda armeo de la kronprinco. 
Oni ne povis riproĉi al Libianoj mankon de antaŭzorgemo. 
Teĥenna kaj lia stabo aranĝis tre bone esploristan servadon. 
Iliaj spionoj multfoje estis en Melcatis, Naucratis, Sai, Menut, 
Terenuthis kaj transnaĝis la kanopian kaj bolbitinan brakon 
de Nilo. Sed nenie ili renkontis egiptajn taĉmentojn; la leviĝo 
de Nilo, pensis ili, paralizis la marŝon de la egiptaj fortoj, kaj 
preskaŭ ĉie ili vidis la panikon de la loĝantaro, kiu, ne atendante, forkuradis de la apudlimaj kamparoj. 
Ili do alportis al sia ĉefo plej favorajn sciigojn. Kaj dume la 
armeo de la kronprinco, malgraŭ la leviĝo de Nilo, ok tagojn 
post la ekmarŝo atingis la bordon de la dezerto kaj, provizita per akvo kaj nutraĵo, malaperis inter la montoj de Sodaj 
Lagoj. 
Se Teĥenna povus kiel aglo leviĝi super la tendaron de siaj 
bandoj, li rigidiĝus, vidante, ke en ĉiuj intermontoj de la ĉirkaŭaĵo sin kaŝas egiptaj regimentoj, kaj ke baldaŭ, baldaŭ lia 
regimento estos ĉirkaŭita de ĉiuj flankoj.XVIII 
De la momento kiam la armeo de Malsupra Egipto eliris 
el Pi-Bast, la profeto Mentezufis, akompananta la princon, ĉiutage ricevis kaj sendis kelke da depeŝoj. 
Unu korespondado estis kun la ministro Herhor. Mentezufis sendis Memfison raportojn pri la marŝo de la armeo kaj 
pri la agado de la kronprinco, pri kiu li ne kaŝis sian admiron; 
la nobla Herhor skribis ke oni lasu al la kronprinco plenan liberecon; se Ramzes perdus la unuan batalon, la plej alta kolegio ne estus tre ĉagrenita. 
"Malgranda malvenko - skribis Herhor - estus leciono 
de prudento kaj humileco por la princo, kiu jam hodiaŭ, 
kvankam li faris ankoraŭ nenion, opinias sin egala al la plej 
spertaj generaloj." 
Kiam Mentezufis respondis, ke malfacile estas supozi, ke 
la kronprinco estos venkita, Herhor komprenigis al li, ke en 
tia okazo la triumfo ne devas esti tro granda. 
"La ŝtato - diris li - perdos nenion, se la batalema kaj 
vivega kronprinco havos dum kelke da jaroj ludon ĉe la okcidenta limo. Li mem akiros sperton en la milita arto, kaj la 
maldiligentaj kaj trobravaj niaj soldatoj trovos konvenan por 
si okupon." 
La duan korespondadon Mentezufis havis kun la sankta 
patro Mefres, kaj tiu ŝajnis al li pli grava. Mefres, ofendita iam 
de la kronprinco, hodiaŭ okaze de la mortigo de la infano deSara malkaŝe kulpigis Ramzeson pri filmortigo, farita sub la 
influo de Kama. Kiam en la daŭro de unu semajno la senkulpeco de Ramzes ekbrilis en klara lumo, la ĉefpastro, tiom pli 
incitita, ne ĉesis certigi, ke la princo, malamiko de la dioj 
egiptaj kaj ligano de la mizeraj Fenicianoj, estas kapabla al 
ĉio. 
La afero pri la mortigo ŝajnis tiel suspektinda en la unuaj 
tagoj; ke eĉ la plej alta kolegio demandis el Memfiso Mentezufison, kion li pensas pri ĝi? Mentezufis respondis, ke li observas la princon dum tutaj tagoj, sed eĉ unu momenton li ne 
povas supozi, ke li estas la mortiginto: 
Tiaj korespondaĵoj, kvazaŭ aro de rabobirdoj, rondflugis 
ĉirkaŭ Ramzes, dum li dissendis esploristojn al la malamiko, 
interkonsiliĝis kun la ĉefoj aŭ instigis la soldatojn al rapida 
marŝo. 
La 14-an la tuta armeo de la kronprinco kolektiĝis sude de 
la urbo Terenuthis. Je la granda ĝojo de la princo venis Patroklo kun la grekaj regimentoj, kaj kun li la pastro Pentuer, sendita de Herhor, kiel dua kontrolanto de la ĉefa militestro. 
La multeco de pastroj en la tendaro (estis ankoraŭ aliaj) 
tute ne ravis Ramzeson. Sed li decidis tute ne atenti ilin kaj 
dum la militaj konsiloj li tute ne demandis ilian opinion. 
La interrilatoj iel kvietiĝis. Mentezufis, konforme al la ordono de Herhor, ne trudis sin al la princo, kaj Pentuer estis 
okupita per la organizo de la kuracista helpo por la vunditoj. 
La milita ludo komenciĝis. 
Antaŭ ĉio, Ramzes per siaj agentoj disvastigis en multaj 
apudlimaj kamparoj famon, ke Libianoj proksimiĝas en grandegaj amasoj, ke ili ĉion detruados kaj mortigados. La terurita loĝantaro komencis forkuri al la okcidento kaj falis sur laegiptajn regimentojn. Tiam Ramzes prenis la virojn por la 
portado de ŝarĝoj post la armeo, kaj la virinojn kaj infanojn 
li sendis en la internon de la lando. 
Poste, la ĉefa generalo ekspedis spionojn al la proksimi- 
ĝantaj Libianoj, por ekscii ilian nombron kaj ordon. La spionoj baldaŭ revenis, alportante precizajn informojn pri la loko 
de la malamika armeo kaj tre troigitajn pri ilia nombro. Ili 
certigis ankaŭ erare, kvankam kun plena konvinko, ke en la 
fronto de la libiaj bandoj iras Musavasa mem, akompanata de 
sia filo Teĥenna. 
La princo-generalo ruĝiĝis de ĝojo ĉe la penso, ke en la 
unua milito li havos tiel spertan kontraŭulon, kiel Musavasa. 
Li do troigis la danĝeron kaj duobligis la singardemon. Por 
havi ĉiujn ŝancojn, li uzis ankaŭ ruzon. Li sendis al Libianoj 
fidindajn homojn, ordonis al ili ŝajnigi forkurintojn, eniri en 
la malamikan tendaron kaj retiri de Musavasa lian plej grandan forton: la elpelitajn libiajn soldatojn. 
-Diru al ili - parolis Ramzes al siaj agentoj - diru al ili, 
ke mi havas hakilojn por la kulpaj kaj pardonon por la humilaj. Se en la unua batalo ili ĵetos la armilojn kaj forlasos Musuvasan, mi ree akceptos ilin en la armeon de lia sankteco kaj 
ordonos pagi al ili ilian salajron, kvazaŭ ili neniam forlasus la 
servadon. 
Patroklo kaj la aliaj generaloj trovis la rimedon tre praktika; la pastroj silentis. Mentezufis sendis depeŝon al Herhor 
kaj en la daŭro de unu tago ricevis respondon. 
La ĉirkaŭaĵo de Sodaj Lagoj estis valo kelkdekon da kilometroj longa, fermita inter du ĉenoj de montoj, kiuj iris de la 
sud-oriento al la nord-okcidento. Ĝia plej granda larĝo nesuperis dek kilometrojn; estis lokoj multe pli mallarĝaj, kvazaŭ kanaloj. 
Sur la tuta longo de la valo sin etendis, unu post alia, dek 
marĉaj lagoj, plenaj de maldolĉe-sala akvo. Kreskis tie mizeraj 
arbetoj kaj herboj, ĉiam superŝutataj de la sablo, ĉiam velkantaj, kiujn neniu besto volis preni en la buŝegon. De ambaŭ 
flankoj superstaris disŝiritaj kalkaj altaĵoj, aŭ grandegaj sablaĵoj, en kiuj oni povis droni. 
La tuta pejzaĝo kun flavaj kaj blankaj koloroj havis malvivan aspekton, kiun pligrandigis ankoraŭ la varmego kaj silento. Neniu birdo kantis tie, kaj se ie eksonis murmureto, tio 
estis la sono de rulfalanta ŝtono. 
Proksimumie en la mezo de la valo estis du grupoj de konstruaĵoj, unu kelke da kilometroj de la alia; tio estis: oriente 
malgranda fortikaĵo, okcidente vitrofarejoj, por kiuj la libiaj 
komercistoj liveris hejtaĵon. Pro la militaj maltrankviloj ambaŭ lokoj estis forlasitaj de la loĝantoj. La korpuso de Teĥenna devis okupi ambaŭ lokojn, kiuj faris por Musuvasa la vojon al Egipto tute sendanĝera. 
La Libianoj marŝis malrapide antaŭen de la urbo Glaucus 
al la sudo, kaj vespere la 14-an de Hator ili sin trovis ĉe la 
eniro al la valo de Sodaj Lagoj, kaj estis certaj, ke ili trapasos 
ĝin sen malhelpoj post dutaga marŝo. En la sama tago, tuj 
post la subiro de la suno la egipta armeo ekmarŝis al la dezerto kaj, trairinte sur la sabloj pli ol kvar kilometrojn en la daŭ- 
ro de dek du horoj, haltis en la sekvinta mateno sur la altaĵoj 
inter la fortikaĵo kaj vitrofarejo kaj sin kaŝis en la multnombraj intermontoj. 
Se en tiu nokto iu dirus al la Libianoj, ke en la valo de So-daj Lagoj elkreskis palmoj kaj tritiko, ili malpli mirus, ol pri 
tio, ke la egipta armeo baris al ili la vojon. 
Post mallonga ripozo, dum kiu la pastroj sukcesis trovi kaj 
elfosi kelke da putoj de sufiĉe trinkebla akvo, la egipta armeo 
komencis okupi la nordajn montetojn, ĉirkaŭantajn la valon. 
La plano de la kronprinco estis simpla. Li volis detranĉi la 
Libianojn de ilia patrujo kaj forpuŝi ilin al la sudo, en la dezerton, kie la varmego kaj malsato ekstermus la diskurintajn. 
Por tiu celo li dismetis la armeon sur la norda flanko de la 
valo kaj dividis la armeon en tri korpusojn. La dekstran flankon, plej proksiman al Libio, komandis Patroklo kaj li devis 
bari al la atakantoj la revenon al ilia urbo Glaucus. La maldekstran flankon, plej proksiman al Egipto, komandis Mentezufis, por bari al la Libianoj la marŝon antaŭen. Fine, la centran korpuson direktis la kronprinco mem, havante kun si 
Pentueron. 
La 15-an de Hator, ĉirkaŭ la sepa horo matene, kelkdeko 
da Libianoj rapide tratrotis la valon. Momenton ili ripozis ĉe 
la vitrofarejoj, ĉirkaŭrigardis, kaj ne rimarkinte ion suspektindan, returnis la ĉevalojn al la siaj. 
Je la deka horo matene dum terura varmego, kiu ŝajnis 
trinki ŝviton kaj sangon el la homoj, Pentuer diris al la princo: 
-La Libianoj jam eniris en la valon kaj preterpasas la taĉ- 
menton de Patroklo. Post unu horo ili estos ĉi tie. 
-Kiel vi scias tion? - demandis la princo kun miro. 
-La pastroj scias ĉion!... - respondis Pentuer kun rideto. 
Poste li suriris singarde ŝtonegon, prenis el sako tre brilantan objekton, kaj sin turninte al la taĉmento de la sankta 
Mentezufis, komencis fari iajn signojn per la mano.-Mentezufis ankaŭ jam estas antaŭsciigita - aldonis li. 
La princo ne povis kaŝi la admiron kaj diris: 
-Mi havas pli bonajn okulojn ol vi, kaj ne malpli bonajn 
orelojn, tamen mi vidas nenion, mi aŭdas nenion. Kiamaniere 
do vi rimarkas la malamikojn kaj interkomunikiĝas kun Mentezufis? 
Pentuer montris al la princo monteton, sur kies supro estis malklare videblaj dornaj arbetoj. Ramzes fikse rigardis ĉi 
tiun punkton kaj subite kovris la okulojn: en la arbetoj io forte 
ekbrilis. 
-Kia terura brilo?... - ekkriis li. - Oni povas blindiĝi!... 
-Tio estas la signoj de la pastro, kiu akompanas Patroklon 
- respondis Pentuer. - Vi do vidas, sinjoro, ke ankaŭ ni povas esti utilaj dum la milito... 
Li eksilentis, el la fundo de la valo alflugis al ili murmuro, 
komence mallaŭta, iom post iom laŭtiĝanta. Ĉe tiu ĉi sono, la 
egiptaj soldatoj, gluitaj al la deklivo de la monteto, komencis 
leviĝi, ordigi la armilojn, murmureti... Sed mallonga komando de la oficiroj trankviligis ilin, kaj ree super la nordaj ŝtonegoj ekregis morta silento. 
Dume la murmureto en la fundo de la valo potenciĝis kaj 
fariĝis bruo, en kiu sur la fono de interparoladoj de miloj da 
homoj oni povis distingi kantojn, sonojn de flutoj, krakadon 
de veturiloj, ĉevalajn blekojn kaj kriojn de la ĉefoj. La koro de 
Ramzes komencis vivege bati; li ne povis plu haltigi la scivolon kaj grimpis sur ŝtonegan pinton, de kiu oni povis vidi 
grandan parton de la valo. 
Ĉirkaŭita de nebulo de flava polvo, malrapide iris antaŭen 
la libia korpuso, kvazaŭ serpento kelke da kilometroj longa, 
kun bluaj, blankaj kaj ruĝaj makuloj.En la fronto marŝis dekkelko da kavaliroj, el kiuj unu, vestita per blanka tuko, sidis sur la ĉevalo kvazaŭ sur benko, 
mallevinte ambaŭ piedojn maldekstren. Post la kavaliroj iris 
areto da ŝtonĵetistoj grizaj ĉemizoj, poste iu altrangulo en 
portilo, super kiu oni portis grandan ombrelon. Pli malproksime taĉmento de lancistoj en blankaj kaj ruĝaj tunikoj, poste 
granda bando de preskaŭ nudaj homoj, armitaj per bastonegoj, ree ŝtonĵetistoj kaj lancistoj, ree ŝtonĵetistoj, kaj post ili 
ruĝa taĉmento kun falĉiloj kaj hakiloj. Ili iris proksimumie po 
kvar en ĉiu vico; sed malgraŭ la krioj de la oficiroj senĉese 
rompiĝis la ordo kaj la najbaraj kvaroj intermiksiĝis. 
Kantante kaj brue parolante, la libia serpento malrapide 
elrampis en la plej larĝan parton de la valo, kontraŭ la vitrofarejoj kaj lagoj. Tie la vicoj ankoraŭ pli intermiksiĝis. La mar- 
ŝantaj en la fronto haltis, ĉar oni diris al ili, ke ĉi tie oni ripozos; dume la aliaj kolonoj pli rapidigis la paŝojn por pli frue 
atingi la celon kaj ripozi. Unuj forlasis la vicojn, kaj metinte 
la armilojn sur la tero, sin ĵetis en la lagon, aŭ per la manoj 
ĉerpis ĝian malbonodoran akvon; aliaj, sidiĝinte sur la tero, 
prenis el la sakoj daktilojn, aŭ el argilaj boteloj trinkis akvon 
kun vinagro. 
Alte, super la taĉmento rondflugis kelke da vulturoj. 
Ĉe tiu ĉi spektaklo Ramzeson ekregis stranga malĝojo kaj 
timo. Antaŭ liaj okuloj komencis flugi muŝetoj, li perdis la 
konscion kaj dum unu momento ŝajnis al li, ke li donus la 
tronon, por ne esti en ĉi tiu loko kaj ne vidi tion, kio okazos. 
Li deglitis de la pinto kaj per frenezaj okuloj rigardis antaŭ si. 
Subite proksimiĝis al li Pentuer kaj forte ektiregis lin je la 
ŝultro. 
-Vekiĝu, ĉefo - diris li. - Patroklo atendas ordonojn...-Patroklo?... - ripetis la princo kaj turnis sin. 
Antaŭ li staris Pentuer morte pala, sed trankvila. Kelke da 
paŝoj pli malproksimen same pala Tutmozis en tremantaj 
manoj tenis la oficiran fajfilon. El post la monteto elrigardis 
soldatoj, sur kies vizaĝoj estis videbla profunda emocio. 
-Ramzes - ripetis Pentuer - la armeo atendas... 
La princo kun la decidemo de la malespero ekrigardis la 
pastron kaj murmuretis per sufokita voĉo: 
-Oni komencu... 
Pentuer levis alten sian brilantan talismanon kaj faris per 
ĝi kelke da signoj en la aero. Tutmozis mallaŭte ekfajfis, la 
fajfo ripetiĝis dekstre kaj maldekstre en la intermontoj, sur la 
montetojn komencis grimpi la egiptaj ŝtonĵetistoj. 
Estis ĉirkaŭ la tagmezo. 
Ramzes iom post iom forskuis la unuajn impresojn kaj komencis pli atente rigardi ĉirkaŭe. Li vidis sian stabon, la taĉ- 
menton de lancistoj kaj hakilistoj sub la komando de maljunaj oficiroj, fine ŝtonĵetistojn, maldiligente surirantajn la ŝtonegon... Kaj li estis certa, ke ĉiu el ili ne nur ne deziras perei, 
sed eĉ ne volus batali kaj sin movi en la terura varmego. 
Subite de la supro de iu monteto eksonis grandega voĉo, 
pli potenca ol leona bleko: 
-Soldatoj de lia sankteco, dispelu ĉi tiujn libiajn hundojn! 
... La dioj estas kun vi!... 
Al la supernatura voĉo respondis du aliaj, ne malpli potencaj: longa krio de egipta armeo kaj grandega tumulto de Libianoj... 
La princo, ne bezonante plu sin kaŝi, suriris monteton, de 
kiu oni povis bone vidi la malamikojn. Antaŭ li sin etendis 
longa vico de la egiptaj ŝtonĵetistoj, kvazaŭ elirintaj el la tero,kaj kelkcenton da paŝoj de ili la libia taĉmento, svarmanta en 
polva nebulo. Eksonis trumpetoj, fajfiloj, kaj malbenoj de la 
barbaraj oficiroj, penantaj fari ordon. Tiuj, kiuj sidis, salte 
leviĝis; tiuj, kiuj trinkis akvon, kaptis la armilojn kaj kuris al 
la siaj; la senordaj amasoj komencis formi vicojn, ĉio ĉi en 
tumulto kaj krioj. 
Dume la egiptaj ŝtonĵetistoj sendis en ĉiu minuto po kelke da ŝtonoj, trankvile, orde, kvazaŭ dum la ekzercoj. La dekestroj montris al siaj malgrandaj taĉmentoj la malamikojn, 
kiujn ili devis trafi; la soldatoj dum kelke da minutoj super- 
ŝutis ilin per plumbaj kugloj kaj ŝtonoj. La princo vidis, ke 
post ĉiu tia pluvego la libia areto diskuris, kaj tre ofte unu 
homo restis kuŝanta. 
Malgraŭ tio la libiaj vicoj formiĝis kaj iris post la linion, kie 
faladis la ŝtonoj. La libiaj ŝtonĵetistoj iris antaŭen kaj same 
rapide kaj trankvile komencis respondi al la Egiptanoj. Iafoje inter iliaj vicoj eksplodis ridoj kaj krioj de ĝojo: falis egipta 
ŝtonĵetisto. 
Baldaŭ super la kapo de la princo kaj de lia sekvantaro komencis sibli kaj fajfi la ŝtonoj. Unu, lerte ĵetita, trafis adjutanton en ŝultron kaj rompis al li oston, dua deĵetis kaskon de 
alia adjutanto, tria falis ĉe la piedoj de la princo, rompiĝis sur 
la ŝtonego kaj kovris lian vizaĝon per fragmentoj varmegaj, 
kiel bolanta akvo. 
La Libianoj laŭte ridis, ion kriante: kredeble ili insultis la 
malamikan ĉefon. 
La timo kaj, antaŭ ĉio la kompato tuj forkuris el la animo 
de Ramzes. Li ne vidis plu antaŭ si homojn, minacatajn de la 
sufero kaj morto, sed sovaĝajn bestojn, kiujn oni devas ekstermi aŭ ligi. Li aŭtomate etendis la manon al la glavo, porekkonduki la lancistojn, kiuj atendis la ordonon, sed malestimo haltigis lin. Li devus sin makuli per la sango de tiu kanajlaro!... Por kio ekzistas la soldatoj? 
Dume la batalo daŭris, kaj la bravaj libiaj ŝtonĵetistoj kriante, eĉ kantante komencis iri antaŭen. De ambaŭ flankoj la 
ŝtonoj zumis kiel skaraboj aŭ abeloj, iafoje trafis en la aero 
unu alian kun krako. Ĉiumomente iu batalisto, libia aŭ egipta, 
posteniĝis ĝemante, aŭ falis teren senviva. Sed tio ne aliigis la 
bonan humoron de aliaj: ili batalis kun malica ĝojo, kiu iom 
post iom fariĝis furioza kolero kaj memforgeso. 
Subite, malproksime, en la dekstra flanko eksonis trumpetoj kaj multfoje ripetataj aklamoj: La sentima Patroklo, ebria 
jam de la mateno, atakis la malamikan ariergardon. 
-Batu!... - ekkriis la princo. 
Tuj la ordonon ripetis trumpeto unu, dua... deka, kaj post 
momento el ĉiuj intermontoj komencis aperi la egiptaj centoj. La ŝtonĵetistoj, dissemitaj sur la montetoj, duobligis la 
fervoron, kaj dume sen rapido, sed ankaŭ sen senordo, sin 
starigis kontraŭ la Libianoj la kvarvicaj kolonoj de la egiptaj 
lancistoj kaj hakilistoj. 
-Plifortigu la centron - diris la kronprinco. 
La trumpeto ripetis la ordonon. Post la du kolonoj de la 
unua linio stariĝis du novaj kolonoj. Antaŭ ol la Egiptanoj 
finis ĉi tiun manovron, jam la Libianoj, imitante ilin, formis 
ok vicojn kontraŭ la ĉefa korpuso. 
-Antaŭen la rezervoj! - diris la princo. - Ekrigardu - 
diris li al unu el la adjutantoj - ĉu la maldekstra flanko jam 
estas preta. 
La adjutanto, por pli bone vidi la valon, kuris inter la ŝton- 
ĵetistojn, kaj subite falis, sed faris signojn per la mano. Poranstataŭi lin, eliris alia oficiro kaj baldaŭ alkuris, anoncante, 
ke ambaŭ flankoj de la princa taĉmento jam staras pretaj. 
De la flanko de la taĉmento de Patroklo la bruo plifortiĝis, 
kaj subite leviĝis super la montetojn nigraj, densaj polvaj nuboj. Al la princo alkuris oficiro de Pentuer kun sciigo, ke la 
grekaj regimentoj ekbruligis la libian tendaron. 
-Rompu la centron - diris la princo. 
Kelkdeko da trumpetoj, unu post alia, ludis la signalon al 
la atako, kaj kiam ili eksilentis, en la centra kolono eksonis la 
komando, ritma bruo de la tamburoj kaj la murmuro de la 
paŝoj de la infanterio, marŝanta takte: 
-Unu... du!... Unu... du!.. Unu... du!... 
Nun oni ripetis la komandon en la dekstra kaj maldekstra 
flanko; ree ektondris la tamburoj kaj la flankaj kolonoj ekiris 
antaŭen: unu... du!... unu... du!... 
La libiaj ŝtonĵetistoj komencis posteniĝi, superŝutante per 
ŝtonoj la marŝantajn Egiptanojn. Sed kvankam ĉe ĉiu paŝo 
falis iu soldato, la kolonoj iris senhalte, iris malrapide, orde: 
unu... du!... unu... du!... 
La flava nebulo, senĉese densiĝanta, signis la marŝon de la 
egiptaj batalionoj. La ŝtonĵetistoj ne vidis plu la malamikojn 
kaj fariĝis rilata silento, en kiu sonis nur la ĝemoj kaj ploroj 
de la vunditaj batalistoj. 
-Malofte ili tiel bone marŝis dum la ekzercoj! - ekkriis la 
princo al la stabo. 
-Ili ne timas hodiaŭ la bastonon - murmuris maljuna oficiro. 
La interspaco inter la Libianoj kaj la polva nubo de la flanko de la Egiptanoj pli kaj pli malgrandiĝis; sed la barbaroj staris senmovaj, kaj post iliaj linioj aperis alia polva nubo. Sen-dube ia rezervo plifortigis la centran kolonon, kiun minacis 
la plej forta atako. 
La kronprinco dekuris de la monteto kaj sidiĝis sur ĉevalon; el la intermontoj elfluis la lastaj egiptaj rezervoj, kaj forminte vicojn, atendis la ordonon. Post la infanterio okupis la 
lokon kelkcento da aziaj rajdistoj, sur malgrandaj, sed fortaj 
ĉevaloj. 
La princo sekvis galope la marŝantajn al la atako kaj cent 
paŝojn de tie trovis alian monteton, ne altan, de kiu tamen 
oni povis vidi la tutan kampon de la batalo. La sekvantaro, 
aziaj kavaliroj kaj rezerva kolono rapidis post li. 
La princo malpacience rigardis al la maldekstra flanko, de 
kie li vane atendis la alvenon de Mentezufis. La Libianoj staris 
senmove, la situacio ŝajnis pli kaj pli grava. 
La korpuso de Ramzes estis la plej forta, sed ĝi havis antaŭ 
si preskaŭ ĉiujn libiajn fortojn. Nombre ambaŭ partioj estis 
egalaj, la princo ne dubis pri la venko, sed antaŭ tiel brava 
kontraŭulo li timis grandajn perdojn. 
Cetere, la batalo havas siajn kapricojn. Tiuj, kiuj jam foriris al la atako, ne estas plu sub la influo de la ĉefa estro. Li ne 
posedas ilin plu; li havas nur la rezervan regimenton kaj plenmanon da kavaliroj. Se do unu el la egiptaj kolonoj estus rompita, aŭ se la malamiko ricevus neatendatajn helpajn batalionojn!... 
La princo frotis la frunton: nun li eksentis la tutan respondecon de la ĉefa militestro. Li estis kiel ostludanto, kiu metinte ĉion en la ludon, jam ĵetis la ostojn kaj demandas, kiel 
ili falos? 
La Egiptanoj estis kelkdekon da paŝoj de la libiaj kolonoj. 
Komando... trumpetoj... la tamburoj ekbruis pli rapide kajla soldatoj ekkuris: unu... du... tri!... unu... du... tri!... Kuru! 
... Leviĝis novaj polvaj nubetoj kaj kuniĝis en unu grandegan 
nebulon... La homaj kriegoj, la krakado de la lancoj, la tintado de la falĉiloj, iafoje terura ĝemo, kiu tuj dronis en la ĝenerala tumulto... 
Sur la tuta batala linio oni ne povis vidi plu la homojn, iliajn armilojn, eĉ kolonojn, sed flavan polvon, kiu sin sternis 
kvazaŭ grandega serpento. Pli densa nebulo montris la lokon, 
kie la kontraŭaj kolonoj renkontis unu la alian, malpli densa 
- breĉon. 
Post kelke da minutoj de infera tumulto, la princo rimarkis, ke la polva nebulo super la maldekstra flanko fleksiĝas 
posten. 
-Plifortigu la maldekstran flankon! - ekkriis li. 
La duono de la rezervo ekkuris al la montrita direkto kaj 
malaperis en la nebuloj. La maldekstra flanko rektiĝis, la dekstra malrapide iris antaŭen, la centro, plej forta kaj grava, 
staris senmove. 
-Plifortigu la centron! - diris la princo. 
La dua duono de la rezervo ekmarŝis antaŭen kaj malaperis en la polvo. La krio pligrandiĝis dum unu momento, sed 
oni vidis neniun movon antaŭen. 
-Terure batalas ĉi tiuj mizeruloj!... - diris al la kronprinco maljuna oficiro de la sekvantaro. - Estas jam tempo, ke 
venu Mentezufis. 
La princo alvokis la ĉefon de la azia rajdistaro. 
-Rigardu maldekstren - diris li - tie devas esti breĉo. 
Enrajdu tien singarde por ne piedpremi niajn soldatojn kaj 
falu de la flanko sur la centran kolonon de tiuj hundoj...-Ili devas esti ĉenligitaj, ili tro longe staras sur la sama 
loko - respondis la Aziano ridante. 
Li lasis apud la princo dudekon da kavaliroj, kaj fortrotis 
kun la ceteraj, kriante: 
-Vivu eterne, nia ĉefo!... 
La varmego estis terura. La princo streĉis la vidadon kaj 
aŭdadon, penante trapenetri la polvan muron. Li atendis... 
atendis... Subite li ekkriis de ĝojo: la centra nebulo ekŝanceliĝis kaj iom antaŭeniris... 
Ree ĝi haltis, kaj ree komencis marŝi antaŭen, tre malrapide, sed antaŭen... 
Bolis tiel terura tumulto, ke oni ne povis diveni, kion ĝi 
signifas: koleron, triumfon, aŭ malvenkon. 
Subite la dekstra flanko komencis strange fleksiĝi kaj posteniĝi. Post ĝi aperis nova polva nebulo. Samtempe alrajdis 
Pentuer kaj ekkriis: 
-Patroklo atakas la Libianojn de poste!... 
La malordo en la dekstra flanko pligrandiĝis kaj proksimiĝis al la centro de la batala kampo. Estis videble, ke la Libianoj komencas cedi kaj ke la paniko kaptis eĉ la ĉefan kolonon. 
La tuta stabo de la kronprinco, ekscitita, febra, observis la 
movojn de la flava polvo. Post kelke da minutoj la malordo 
ekregis ankaŭ en la maldekstra flanko. Tie la Libianoj jam 
komencis forkuri. 
-Mi ne ekvidu morgaŭ la sunon, se tio ne estas venko!... 
- ekkriis la maljuna oficiro. 
Alkuris kuriero de la pastroj, kiuj de la plej proksima monteto observis la batalon, kaj sciigis, ke ĉe la maldekstra flankooni vidas la batalionojn de Mentezufis kaj ke la Libianoj estas ĉirkaŭitaj de tri flankoj. 
-Ili jam forkurus, kiel cervinoj - diris la senspira kuriero 
- se la sabloj ne malhelpus ilin. 
-Venko!... Vivu eterne, estro!... - kriis Pentuer. 
Estis apenaŭ post la dua horo. 
La aziaj kavaliroj komencis brue kanti kaj sendi supren sagojn por la honoro de la princo. La stabaj oficiroj desaltis de 
la ĉevaloj, sin ĵetis al la piedoj kaj manoj de la princo, fine demetis lin de la selo kaj levis supren, kriante: 
-Jen potenca militestro!... Li piedpremis la malamikojn 
de Egipto! Amon estas ĉe lia dekstra kaj maldekstra mano, 
kiu do povus kontraŭstari al li?... 
Dume la Libianoj, senĉese cedante, suriris la sudajn sablajn 
montetojn, kaj post ili la Egiptanoj. Nun ĉiomomente el la 
polvaj nebuloj aperis kavaliroj kaj alkuris al Ramzes. 
-Mentezufis okupis iliajn postojn!... - kriis unu. 
-Du centoj kapitulacis!... - kriis alia. 
-Patroklo okupis iliajn postojn!... 
-Oni prenis al la Libianoj tri standardojn: ŝafon, leonon 
kaj akcipitron... 
Ĉirkaŭ la stabo la amaso fariĝis pli kaj pli densa: ĉirkaŭis 
ĝin homoj sangantaj kaj kovritaj de polvo. 
-Vivu eterne!... Vivu eterne, estro!... 
La princo estis tiel ekscitita, ke jen li ridis, jen ploris kaj 
diris al sia sekvantaro: 
-La dioj ekkompatis... Mi jam pensis, ke ni perdos... Mizera estas la sorto de la militestro, kiu ne eltirante la glavon, 
eĉ nenion sciante, estas responda pri ĉio... 
-Vivu eterne, venka estro!... - oni kriis.-Bela venko!... - ridis la princo. - Mi eĉ ne scias, kiel oni 
ĝin gajnis... 
-Li gajnas batalojn, kaj poste li miras!... - kriis iu el la 
sekvantaro. 
-Mi diras, ke mi eĉ ne scias, kian aspekton havas la batalo 
... - klarigis la princo. 
-Trankviliĝu, estro - respondis Pentuer. - Vi tiel saĝe 
dismetis la armeon, ke la malamikoj devis esti rompitaj. Kiamaniere?... tio ne estas plu via afero, sed de la regimentoj. 
-Mi eĉ ne eltiris la glavon!... Eĉ unu Libianon mi ne vidis! 
... - plendis la princo. 
Sur la sudaj montetoj ĉio ankoraŭ bolis kaj bruis, sed en la 
valo la polvo komencis malleviĝi; tie ĉi kaj tie, kvazaŭ tra nebulo, oni povis vidi aretojn da egiptaj soldatoj kun lancoj jam 
levitaj supren. 
La princo turnis la ĉevalon tien kaj atingis la forlasitan batalan kampon, kie ĵus finiĝis la batalo de la centraj kolonoj. 
Tio estis placo kelkcenton da paŝoj larĝa, kun profundaj kavoj, kovrita de vunditoj kaj kadavroj. De la flanko, de kie 
proksimiĝis la princo, kuŝis en longa vico, ĉiun kelkon da pa- 
ŝoj Egiptanoj kaj Libianoj intermiksitaj, kaj iom pli malproksime preskaŭ ekskluzive Libianoj. 
En kelkaj lokoj la kadavroj kuŝis dense unu ĉe alia; iafoje 
en unu punkto tri aŭ kvar kadavroj. La sablo estis makulita de 
brunaj sangaj punktoj; la vundoj estis teruraj: unu batalisto 
havis du manojn fortranĉitajn, dua rompitan kapon ĝis la 
trunko; el tria eliĝis la intestoj. Iuj tordiĝis en konvulsioj, kaj 
el ilia buŝo, plena de sablo, ĝemis malbenoj aŭ petegoj, ke oni 
finmortigu ilin.La kronprinco rapide pasis ilin, ne turnante sin, kvankam 
kelkaj vunditoj kriis mallaŭte por lia honoro. 
Ne malproksime de tiu loko li renkontis unuan grupon de 
kaptitoj. Ili falis antaŭ li sur la vizaĝon, petegante kompaton. 
-Proklamu pardonon por la venkitaj kaj humilaj - diris 
Ramzes al sia sekvantaro. 
Kelke da rajdistoj diskuris en diversajn direktojn. Baldaŭ 
eksonis trumpeto kaj post ĝi forta voĉo: 
-Laŭ la ordono de lia ekscelenco, la princo militestro, la 
vunditoj kaj kaptitoj ne estos mortigataj!... 
Miksitaj krioj, kredeble de la kaptitoj, respondis la proklamon. 
-Laŭ la ordono de la militestro - kriis per kantanta tono 
alia voĉo - la vunditoj kaj kaptitoj ne estos mortigataj!... 
Dume sur la sudaj montetoj la batalo ĉesis kaj du plej grandaj libiaj taĉmentoj demetis la armilojn antaŭ la grekaj regimentoj. 
La brava Patroklo, de la varmego, kiel li mem diris, aŭ de 
la varmigaj trinkaĵoj, kiel opiniis aliaj, apenaŭ sidis sur la ĉevalo. Li frotis la larmajn okulojn kaj sin turnis al la kaptitoj: 
-Favaj hundoj! - kriis li - kiuj levis pekajn manojn kontraŭ la armeo de lia sankteco (la vermoj vin manĝu!), vi pereos, kiel pedikoj sub la ungo de pia Egiptano, se vi ne respondos tuj: kie sin kaŝis via ĉefo, la lepro manĝu lian nazon 
kaj trinku liajn pusajn okulojn!... 
En la sama momento proksimiĝis la kronprinco. La generalo salutis lin kun respekto, sed ne interrompis la esploron: 
-Mi ordonos deŝiri de vi la haŭton!... mi palisumos vin, 
se mi ne ekscios tuj, kie estas ĉi tiu venena serpento, ĉi tiu 
bastardo de sovaĝa porkino, ĵetita en la sterkon...-Jen kie estas nia ĉefo!... - ekkriis unu el Libianoj, montrante areton da rajdantoj, kiuj malrapide sin direktis en la 
internon de la dezerto. 
-Kio estas tio? - demandis la princo. 
-La mizera Musavasa forkuras!... - respondis Patroklo 
kaj preskaŭ falis teren. 
-Do Musavasa estas tie kaj forkuras?... Ĉi tien! Kiuj havas bonajn ĉevalojn, sekvu min!... 
-Bone - diris Patroklo ridante. - Nun la ŝtelisto de ŝafoj 
ekblekos mem!... 
Pentuer baris al la princo la vojon. 
-Via ekscelenco ne povas persekuti la forkurintojn!... 
-Kio?... - ekkriis la kronprinco. - Dum la tuta batalo mi 
levis la manon kontraŭ neniu, kaj nun mi devas perdi la libian 
ĉefon?... Kion dirus la soldatoj, kiujn mi sendis sub la lancojn 
kaj hakilojn?... 
-La armeo ne povas resti sen estro... 
-Ĉu ili ne havas Patroklon, Tutmozison, fine Mentezufison? Por kio mi estas ĉefo, se estas malpermesite al mi ĉasi la 
malamikon?... Ili estas kelkcenton da paŝoj de ni kaj iliaj ĉevaloj estas lacaj... 
-Post unu horo ni revenos kun ili... Oni bezonas nur 
etendi la manon... - murmuris la aziaj rajdistoj. 
-Patroklo... Tutmozis... mi lasas al vi la armeon... - kriis 
la princo. - Ripozu, mi tuj revenos... 
Li pikis la ĉevalon kaj ektrotis, vadante en la sablo, kaj post 
li dudeko da kavaliroj kaj Pentuer. 
-Kion vi faras ĉi tie, profeto? - demandis la princo. - 
Prefere dormu iom... Vi faris al ni hodiaŭ grandajn servojn ...-Eble mi estos ankoraŭ utila - respondis Pentuer. 
-Restu... mi ordonas al vi... 
-La plej alta kolegio ordonis al mi eĉ unu paŝon ne forlasi 
vian ekscelencon. 
La princo ektremis de kolero. 
-Kaj se ni falos en embuskon? - demandis Ramzes. 
-Ankaŭ tie mi ne forlasos vin, sinjoro - respondis la pastro.XIX 
En la voĉo de Pentuer estis tiom da bonvoleco, ke la mi 
rigita princo eksilentis kaj permesis al li veturi kun si. 
Ili estis en la dezerto, kelkcenton da paŝoj post ili estis la 
armeo, kelkcenton da paŝoj antaŭ ili la forkurantoj. Sed malgraŭ la batado kaj instigado de la ĉevaloj, la forkurantoj, same 
kiel la persekutantoj, iris antaŭen kun granda malfacilo. 
De supre la ĉielo sendis al ili la teruran sunan fajron; en la 
buŝon, nazon kaj precipe en la okulojn penetris akra polvo; 
la piedoj de la ĉevaloj, sur ĉiu paŝo, dronis en la bruliganta 
sablo. En la aero regis mortiga silento. 
-Tio ja ne daŭros senĉese - diris la kronprinco. 
-Estos pli kaj pli malbone - respondis Pentuer. - Via 
ekscelenco vidas - li montris la forkurantojn - ke tiuj ĉevaloj vadas en la sablo ĝis la genuoj. 
La princo ekridis, ĉar en tiu ĉi momento ili atingis iom pli 
malmolan teron kaj povis galopi centon da paŝoj. Sed baldaŭ 
sabla maro baris al ili la vojon, kaj ree ili devis iri antaŭen 
paŝon post paŝo. 
Ŝvito kovris la homojn, ŝaŭmo la ĉevalojn. 
-Kia varmego! - murmuretis la kronprinco. 
-Aŭskultu, sinjoro - diris Pentuer - tio ne estas bona 
tago por persekuto en la dezerto. Hodiaŭ de la mateno la 
sanktaj insektoj montris grandan maltrankvilon, kaj poste 
falis en letargion. Mia pastra tranĉilo tre malprofunde eniĝisen la argilan ingon, kio signifas grandan varmegon. Ambaŭ 
ĉi tiuj fenomenoj, la varmego kaj la letargio de la insektoj antaŭdiras fulmotondron. Ni do revenu, ĉar ne nur ni ne vidas 
plu la tendaron, sed eĉ ne atingas al ni ĝiaj murmuroj. 
Ramzes ekrigardis la pastron preskaŭ kun malestimo. 
-Kaj vi pensas, profeto, ke mi, anoncinte la kapton de Musavasa, povas reveni sen la kaptito, timante la varmegon kaj 
fulmotondron? 
Ili rajdis senhalte. En unu loko la tero ree malmoliĝis, kaj 
ili proksimiĝis al la forkurantoj je unu ŝtonĵeto. 
-Vi tie!... - kriis la princo - kapitulacu... 
La barbaroj eĉ ne ekrigardis posten, malfacile vadante en 
la sablo. Dum unu momento oni povis pensi, ke ili estos kaptitaj. Sed baldaŭ la taĉmento de la kronprinco renkontis profundan sablon, kaj tiuj plirapidigis la paŝojn kaj malaperis post 
altaĵo. 
La kavaliroj malbenis, Ramzes kunpremis la dentojn. 
Fine la ĉevaloj komencis enfali pli kaj pli profunden kaj 
halti; la rajdantoj devis desalti kaj piediri. Subite unu Aziano 
ruĝiĝis kaj falis sur la sablon. La princo ordonis kovri lin per 
tuko kaj diris: 
-Ni prenos lin dum la reiro. 
Kun granda malfacilo ili atingis la supron de la sabla altaĵo 
kaj ekvidis la Libianojn. Sed ankaŭ por tiuj la vojo estis mortiga; du iliaj ĉevaloj haltis. 
La egipta tendaro tute malaperis post la ondoj de la tero, 
kaj se Pentuer kaj la Azianoj ne scius sin direkti per la suno, 
jam nun ili ne povus retrovi la lokon. 
En la sekvantaro de la princo falis unu rajdanto, eligante el 
la buŝo sangan ŝaŭmon. Ankaŭ tiun ĉi oni lasis kun la ĉeva-lo, Por plenigi la malfeliĉon, sur la fono de la sabloj aperis 
grupo de ŝtonegoj, inter kiuj malaperis la Libianoj. 
-Sinjoro - diris Pentuer - tie povas esti embusko. 
-Estu tie la morto kaj prenu min!... - diris la princo per 
aliigita voĉo. 
La pastro ekrigardis lin kun mirego; li ne supozis en li tian 
obstinon. 
Ĝis la ŝtonegoj ne estis malproksime, sed la vojo estis terure malfacila. Oni ne nur devis piediri, sed eĉ eltiradi la ĉevalojn el la sablo. Ĉiuj vadis, eniĝante ĝis la maleoloj, en kelkaj 
lokoj oni enfalis ĝis la genuoj. 
Sur la ĉielo senhalte brulis la suno, la terura suno de la 
dezerto, kies ĉiu radio ne nur rostis kaj blindigis, sed ankaŭ 
pikis. La plej fortaj Azianoj faladis de laciĝo: al unu ŝvelis la 
lango kaj lipoj, alia havis tintadon en la oreloj kaj nigrajn makulojn antaŭ la okuloj, alian venkis la dormo, ĉiuj sentis doloron en la artikoj kaj tute perdis la senton de la varmego. Kaj 
se oni demandus iun: ĉu estas varmege? - li ne povus respondi. 
Ree la tero malmoliĝis sub la piedoj, kaj la taĉmento de 
Ramzes eniris inter ŝtonegojn. La princo, la plej konscia el 
ĉiuj, ekaŭdis ronkadon de ĉevalo, sin turnis flanken kaj en la 
ombro de monteto rimarkis areton da homoj: ĉiu kuŝis, kie li 
falis. 
Unu el ili, junulo dudekjara, havis purpuran broditan ĉemizon, oran ĉenon sur la kolo kaj glavon en riĉa ingo. Li ŝajnis kuŝi senkonscia; li havis iom da ŝaŭmo en la buŝo, liaj 
okuloj montris la blankon. Ramzes ekkonis en li la ĉefon. Li 
proksimiĝis, forŝiris la ĉenon de lia kolo kaj malligis la glavon.Iu maljuna Libiano, kiu ŝajnis malpli laca ol la aliaj, vidante 
tion, diris: 
-Kvankam vi estas venkinto, Egiptano, respektu princan 
filon, kiu estis militestro. 
-Tio estas la filo de Musavasa? - demandis la princo. 
-Vi diris la veron - respondis la Libiano - tio estas la filo 
de Musavasa, Teĥenna, nia ĉefo, kiu estus inda eĉ fariĝi egipta princo. 
-Kaj kie estas Musavasa? 
-Musavasa estas en Glaucus kaj kolektas grandan armeon, kiu venĝos nin. 
Aliaj Libianoj diris nenion, ili eĉ ne bonvolis ekrigardi la 
venkintojn. Laŭ la ordono de la princo, la Azianoj senarmigis 
ilin sen kontraŭstaro kaj sidiĝis en la ombro de la ŝtonego. 
En tiu ĉi momento ne ekzistis amikoj, nek malamikoj, sed 
morte lacaj homoj; la morto minacis ĉiujn, sed ili volis nur 
ripozi. 
Pentuer, vidante, ke Teĥenna restas senkonscia, ekgenuis 
antaŭ li kaj kliniĝis super lia kapo tiamaniere, ke neniu povis 
rimarki, kion li faras. Tuj Teĥenna komencis ĝemi, moviĝi kaj 
malfermis la okulojn; poste li sidiĝis, frotis la frunton kvazaŭ 
vekita el profunda dormo, kiu ankoraŭ ne forlasis lin. 
-Teĥenna, ĉefo de la Libianoj - diris Ramzes - vi kaj viaj 
homoj estas kaptitoj de lia sankteco, la faraono. 
-Prefere tuj mortigu min - murmuris Teĥenna - se mi 
devas perdi la liberon. 
-Kiam via patro humiliĝos kaj faros la pacon kun Egipto, 
vi estos ankoraŭ libera kaj feliĉa... 
La Libiano turnis la kapon kaj kuŝiĝis, indiferenta por ĉio.Ramzes sidiĝis apud li kaj post momento kvazaŭ falis en letargion; kredeble li ekdormis. 
Li vekiĝis post kvaronhoro, jam iom pli vigla. Li ekrigardis 
la dezerton kaj ekkriis de admiro: en la horizonto estis videbla verda lando, akvo, multenombraj palmoj, kaj iom pli alte 
urbetoj kaj temploj. 
Ĉirkaŭ li ĉiuj dormis, Azianoj kaj Libianoj. Nur Pentuer, 
staranta sur la deklivo de la ŝtonego, ŝirmis la okulojn par la 
mano kaj ien rigardis. 
-Pentuer!... Pentuer!... - kriis Ramzes. - Ĉu vi vidas la 
oazon?... 
Li salte leviĝis kaj alkuris al la pastro, kies vizaĝo estis ĉagrenita. 
-Ĉu vi vidas la oazon? 
-Tio ne estas oazo - respondis Pentuer - tio estas vaganta en la dezerto spirito de iu lando, kiu ne ekzistas plu en 
la mondo. Sed tio... tie... estas reala!... - aldonis li, etendante la manon al la sudo. 
-Montoj?... - demandis la princo. 
-Rigardu pli bone. 
La princo atente rigardis, subite li diris: 
-Ŝajnas al mi, ke tiu nigra amaso leviĝas... Kredeble miaj 
okuloj estas lacaj. 
-Tio estas Tifono - murmuretis la pastro - nur la dioj 
povas savi nin, se ili volos... 
Subite Ramzes eksentis sur la vizaĝo blovon, kiu en la fajra 
dezerto ŝajnis al li varma. La blovo, komence tre delikata, 
fariĝis iom post iom pli forta, pli kaj pli varma, kaj samtempe la nigra strio leviĝis en la aero kun miriga rapideco. 
-Kion ni faros? - demandis la princo.-Ĉi tiuj ŝtonegoj - respondis la pastro - ŝirmos nin de la 
enterigo, sed ili ne forpelos la polvon kaj la varmegon, kiu 
senĉese kreskas. Kaj post unu aŭ du tagoj... 
-Tifono do blovas tiel longe? 
-Iafoje tri, kvar tagojn... Nur malofte ĝi leviĝas por kelke da horoj kaj subite falas, kiel vulturo, trapikita per sago. 
Sed tio okazas tre malofte... 
La princo malĝojiĝis, kvankam li ne perdis la kuraĝon. La 
pastro, eltirinte el sub la vesto boteleton el verda vitro, daŭrigis: 
-Vi havas ĉi tie eliksiron... Ĝi devas sufiĉi al vi por kelke 
da tagoj... Ĉiufoje kiam vi eksentos dormemon aŭ timon, 
trinku unu guton. Tiamaniere vi plifortiĝos por iom da tempo... 
-Kaj vi? Kaj la aliaj?... 
-Mia sorto estas en la manoj de la Sola... Kaj la aliaj?... 
Ili ne estas kronprincoj! 
-Mi ne volas ĉi tiun eliksiron - diris la princo, forpuŝante 
la boteleton. 
-Vi devas ĝin preni!... - ekkriis Pentuer. - Memoru, ke 
en vi la egipta popolo vidas sian esperon... Memoru, ke vin 
gardas ĝia beno... 
La nigra nubo leviĝis ĝis la mezo de la ĉielo, kaj la varmega vento blovis tiel potence, ke la princo kaj pastro devis sin 
kaŝi sub la ŝtonegon. 
-La egipta popolo?... La beno?... - ripetis la princo. 
Subite li ekkriis: 
-Tio estis vi, kiu antaŭ unu jaro parolis al mi nokte, en la 
ĝardeno?... Tio estis tuj post la manovroj... 
-En la tago, kiam vi ekkompatis la kamparanon, kiu sinpendigis de malespero, ke oni detruis lian kanalon - respondis la pastro. 
-Vi savis mian bienon kaj la Hebreinon Saran, de la popolamaso, kiu volis mortigi ŝin per ŝtonoj?... 
-Mi - respondis Pentuer. - Kaj vi baldaŭ post tio liberigis el la malliberejo la senkulpajn kamparanojn kaj ne permesis al Dagon turmenti vian popolon per novaj impostoj. Pro 
tiu ĉi popolo - daŭrigis la pastro per laŭta voĉo - pro la 
kompato, kiun vi ĉiam havis por ĝi, hodiaŭ ankoraŭ mi benas 
vin... Eble nur vi sola estos savita ĉi tie, sed memoru... memoru, ke savas vin la premegata egipta popolo, kiu sian savon atendas de vi!... 
Subite ĉio mallumiĝis, de la sudo ekpluvis varmega sablo 
kaj ekblovis tiel potenca vento, ke ĝi renversis ĉevalon, kiu 
staris en neŝirmita loko. La libiaj kaptitoj kaj Azianoj, ĉiuj 
vekiĝis; sed ĉiu pli profunden enŝovis sin sub la ŝtonegon kaj 
silentis de timo. 
En la naturo fariĝis io terura. Sur la teron falis la nokto, kaj 
sur la ĉielo furioze persekutis unuj aliajn flavruĝaj kaj nigraj 
sablaj nuboj. Ŝajnis, ke la sablo de la tuta dezerto viviĝis, levi- 
ĝis supren kaj flugis ien rapide kiel sago. 
Estis varmege, kvazaŭ en vaporbanejo: la haŭto de la manoj kaj vizaĝo fendiĝis, la lango sekiĝis, la spirado pikis la 
bruston. La malgrandaj sableroj brulvundis kvazaŭ fajreroj. 
Pentuer superforte proksimigis la boteleton al la buŝo de 
la kronprinco. Ramzes trinkis kelke da gutoj kaj eksentis 
strangan ŝanĝon: la doloro kaj varmego ĉesis lin turmenti, la 
pensoj ree fariĝis liberaj. 
-Kaj tio povas daŭri kelke da tagoj?... 
-Kvar - respondis la pastro.-Kaj vi, saĝuloj, konfidatoj de la dioj, ne posedas rimedon 
por savi la homojn de tia turmento?... 
Pentuer ekmeditis kaj diris: 
-En la mondo ekzistas nur unu saĝulo, kiu povus batali 
kontraŭ la malbonaj spiritoj... Sed li ne estas ĉi tie!... 
Tifono blovis jam duonon da horo kun nekomprenebla 
forto. Fariĝis preskaŭ nokto. Dum momentoj la vento malfortiĝis, la nigraj nuboj disiĝis kaj oni vidis sur la ĉielo la sangan sunon, kaj sur la tero la teruran lumon de flavruĝa koloro. 
Sed tuj la vento potenciĝis, varmega, sufoka; densiĝis la 
polva nebulo, la kadavra lumo estingiĝis, kaj en la aero sonis 
murmuroj kaj tintoj, kiajn ne kutimis aŭdi la homa orelo. 
Proksima jam estis la subiro de la suno, kaj la atakemo de 
la ventego kaj la terura varmego kreskis senhalte. De tempo 
al tempo super la horizonto aperis grandega sanga makulo, 
kvazaŭ komenciĝus brulo de la tuta mondo. 
Subite la princo rimarkis, ke Pentuer ne estas plu ĉe lia 
flanko. Li streĉis la orelon kaj ekaŭdis voĉon kriantan: 
-Beroes!... Beroes!... se ne vi, kiu helpos nin?... Beroes! 
... en la nomo de la Sola, Ĉiopova, kiu havas nek komencon, 
nek finon, mi alvokas vin!... 
En la norda parto de la dezerto eksonis tondro. La princo 
ŝtoniĝis; por Egiptano la tondroj estis fenomeno same malofta, kiel apero de kometo. 
-Beroes!... Beroes!... - ripetis la pastro per granda voĉo. 
La kronprinco fikse rigardis tien kaj ekvidis malluman homan figuron kun manoj, levitaj al la ĉielo. De la kapo, fingroj, 
eĉ de la vestoj de la figuro ĉiumomente saltis pale bluaj fajreroj.-Beroes!... Beroes!... 
Longa tondro eksonis pli proksime, kaj en la polvaj nebuloj ekbrilis fulmo, superverŝante la dezerton per ruĝa lumo. 
Nova tondro kaj nova fulmo. 
La princo eksentis, ke la forto de la ventego malgrandiĝas 
kaj ke la varmego ĉesas. La sablo fluganta en la aero komencis 
fali teren, la ĉielo fariĝis cindrokolora, poste flavruĝa, fine 
lakta. Ĉio eksilentis, kaj post momento ree ektondris kaj de la 
nordo ekblovis malvarma vento. 
La Azianoj kaj Libianoj, elĉerpitaj de la varmego, rekonsciiĝis. 
-La batalistoj de la faraono - diris subite la maljuna Libiano - ĉu vi aŭdas la murmuron en la dezerto? 
-Ree fulmotondro?... 
-Ne, tio estas pluvo... 
Efektive, de la ĉielo falis kelke da malvarmaj gutoj, poste 
pli kaj pli multe, fine ekfalis pluvego, akompanata de tondroj. 
Inter la soldatoj de Ramzes kaj iliaj kaptitoj ekregis freneza ĝojo. Ne atentante la fulmojn kaj tondrojn, la homoj, antaŭ unu momento bruligataj de la varmego kaj soifantaj, nun 
kuris sub la pluvaj riveroj kvazaŭ infanoj. En la mallumo ili 
lavis sin kaj la ĉevalojn, kolektis akvon en la ĉapojn kaj ledajn 
sakojn, kaj, antaŭ ĉio, trinkis, trinkis!... 
-Ĉu tio ne estas miraklo?... - ekkriis la princo Ramzes. - 
Se ne falus la benita vento, ni pereus en la dezerto, en la bruligaj ĉirkaŭprenoj de Tifono. 
-Okazas, - respondis la maljuna Libiano - ke la suda 
sabla vento incitas la ventojn, promenantajn super la maro, 
kaj alpelas pluvegon. 
Ramzeson malagrable tuŝis ĉi tiuj vortoj: li kredis, ke lapluvegon altiris la preĝoj de Pentuer. Sin turninte al la Libiano, li demandis: 
-Ĉu okazas ankaŭ, ke de homa figuro ŝprucas fajreroj? 
-Ĉiam estas tiel, kiam blovas la vento de la dezerto - respondis la Libiano. - Ankaŭ hodiaŭ ni ja vidis fajrerojn, saltantajn ne nur de la homoj, sed eĉ de la ĉevaloj. 
Li parolis kun tia certeco, ke la princo, proksimiĝinte al la 
oficiro de sia rajdistaro, murmuretis: 
-Atentu la Libianojn!... Apenaŭ li diris tion, en la mallumo io ekbolis, kaj post momento eksonis ĉevala galopo. 
Kiam fulmo eklumigis la dezerton, oni vidis homon, forkurantan sur ĉevalo. - 
-Ligu la kanajlojn!... - kriis la princo - kaj mortigu, se 
iu kontraŭstaros... Ve al vi, Teĥenna, se la fripono alkondukos kontraŭ ni viajn fratojn!... Vi pereos en teruraj turmentoj, vi kaj la viaj... 
Malgraŭ la pluvo, tondroj kaj mallumo, la soldatoj de 
Ramzes rapide ligis la Libianojn, kiuj cetere tute ne kontraŭ- 
staris. 
Eble ili atendis la ordonon de Teĥenna, sed li estis tiel rompita, ke li eĉ ne pensis pri la forkuro. 
Iom post iom la ventego kvietiĝis, kaj la tagan varmegon 
anstataŭis en la dezerto nokta penetranta malvarmo. La homoj kaj ĉevaloj sattrinkis kaj plenigis per akvo la sakojn; ili 
havis sufiĉe da daktiloj kaj biskvitoj, ĉiuj do estis bonhumoraj. La tondroj malfortiĝis, la silentaj fulmoj ekbrilis pli kaj pli 
malofte; sur la norda ĉielo la nuboj komencis disŝiriĝi, tie ĉi 
kaj tie ekbrilis steloj. 
Pentuer proksimiĝis al Ramzes. 
-Ni revenu en la tendaron - diris li. - Ni povas atingi ĝinpost kelke da horoj, antaŭ ol la forkurinto alkondukos kontraŭ ni malamikojn. 
-Kiel ni trovos la vojon en tia mallumo? - demandis la 
princo. 
-Ĉu vi havas torĉojn? - sin turnis la pastro al la Azianoj. 
Torĉojn, aŭ pli ĝuste longajn ŝnurojn, saturitajn per flamigeblaj materioj, ili posedis; sed ili ne havis fajron, la lignaj 
pecetoj, servantaj por ekbruligado, malsekiĝis. 
-Ni devas atendi ĝis la mateno - diris la malpacienca 
princo. 
Pentuer ne respondis. Li eltiris el sia sako malgrandan vazon, prenis de soldato torĉon kaj iris flanken. Post momento 
eksonis mallaŭta siblado kaj la torĉo... ekflamis!... 
-Granda miraklisto estas ĉi tiu pastro!... - murmuris la 
maljuna Libiano. 
-Antaŭ miaj okuloj vi plenumis jam duan miraklon - diris la princo al Pentuer. - Ĉu vi povas klarigi al mi, kiel oni 
faras tion?... 
-Pri ĉio demandu min, sinjoro - respondis la pastro - 
kaj mi diros al vi. Sed postulu neniam, ke mi klarigu al vi la 
misterojn de niaj temploj. 
-Eĉ se mi nomus vin mia konsilanto? 
-Eĉ tiam. Mi neniam estos perfidulo, kaj eĉ se mi kuraĝus 
fariĝi, la punoj fortimigus min... 
-La punoj?... - ripetis la princo. - Jes! Mi memoras en 
la templo de Hator la homon kaŝitan en la kelo, sur kiun la 
pastroj verŝis bolantan peĉon. Ĉu efektive ili faris tion?... Ĉu 
la homo efektive mortis en turmentoj?... 
Pentuer silentis, kvazaŭ ne aŭdante la demandon. Li malrapide elprenis el sia mirakla sako malgrandan statuon de diokun disetenditaj manoj. La statueto pendis sur ŝnuro; la pastro lasis ĝin libera kaj, murmurante preĝon, atentis. La statueto post kelke da ŝanceliĝoj kaj turniĝoj haltis senmove. 
Ramzes ĉe la lumo de la torĉo kun miro rigardis liajn procedojn. 
-Kion vi faras? - demandis li la pastron. 
-Mi povas diri al via ekscelenco nur tion - respondis 
Pentuer - ke la dio per unu mano montras la stelon Eshmun1. Tio estas ĝi, kiu nokte gvidas sur la maro la feniciajn 
ŝipojn. 
-Fenicianoj do ankaŭ havas ĉi tiun dion? 
-Ili eĉ ne scias pri li. La dio, kiu ĉiam turnas unu manon 
al la stelo Eshmun, estas konata nur de ni kaj de la ĥaldeaj 
pastroj. Kun lia helpo, ĉiu profeto tage kaj nokte, dum bona 
kaj malbona vetero, povas trovi sian vojon sur la maro kaj en 
la dezerto. 
Laŭ la ordono de la princo, kiu kun brulanta torĉo iris 
apud Pentuer, la sekvantaro kaj la kaptitoj ekiris post la pastro, al la nord-oriento. La dio, pendanta sur la ŝnuro, ŝanceliĝis, montris tamen per la etendita mano, kie estas la sankta stelo, protektanto de la erarvagantaj vojaĝantoj. 
Ili iris piede, kondukante la ĉevalojn, per rapidaj paŝoj. La 
malvarmo estis tiel akra, ke eĉ la Azianoj blovis en la manojn, 
kaj la Libianoj tremis. 
Subite io komencis kraki sub iliaj piedoj. Pentuer haltis kaj 
klinis sin. 
-En ĉi tiu loko - diris li - la akvo faris sur la ŝtonego 
malprofundan kotujon. Kaj la akvo, rigardu princo, kio ĝi fari- 
ĝis... 
1 Polusa steloDirante tion, li levis kaj montris al la princo kvazaŭ vitran 
tabuleton, kiu fluidiĝis en liaj manoj. 
-Kiam estas tre malvarmege, - aldonis li - la akvo fari- 
ĝas travidebla ŝtono. 
La Azianoj jesis la vortojn de la pastro, aldonante, ke en la 
nordo la akvo fariĝas ŝtono, kaj la vaporo - blanka salo, kiu 
tamen havas neniun guston, sed pinĉas la fingrojn kaj agacigas la dentojn. 
La princo pli kaj pli admiris la saĝon de Pentuer. 
Dume en la norda parto de la ĉielo fariĝis klare. Oni povis 
vidi Ursinon kaj en ĝi la stelon Eshmun. La pastro ree pre- 
ĝante, kaŝis en la sakon la dion gvidanton kaj ordonis estingi 
la torĉojn kaj lasi nur la bruletantan ŝnuron, kiu konservis la 
fajron kaj montris la horojn per sia grada brulado. 
La princo admonis la taĉmenton esti vigla kaj preninte 
Pentueron, iris dekkelkon da paŝoj antaŭen. 
-Pentuer - diris li - de ĉi tiu momento mi nomas vin mia 
konsilanto, por la nuna tempo, kaj por tiam, kiam plaĉos al 
la dioj doni al mi la kronon de Supra kaj Malsupra Egipto... 
-Per kio mi meritis tian favoron? 
-Antaŭ miaj okuloj vi plenumis agojn, kiuj montras vian 
grandan saĝon kaj vian povon super la spiritoj. Krom tio vi 
estis preta savi mian vivon. Do, kvankam vi decidis kaŝi de mi 
multon... 
-Pardonu, nobla sinjoro - interrompis la pastro. - Perfidulojn, kiam vi bezonos ilin, vi trovos, por mono kaj juveloj, 
eĉ inter la pastroj. Sed mi ne volas aparteni al ili. Konsideru: 
perfidante la diojn, mi donus al vi la certecon, ke same mi 
agos ankaŭ kun vi. 
Ramzes ekmeditis.-Vi saĝe parolis - respondis li. - Sed mirigas min, kiel vi, 
pastro, havas bonvolon por mi en via koro? Antaŭ unu jaro 
vi benis min, kaj hodiaŭ vi ne permesis al mi sola veturi en la 
dezerton kaj faras al mi grandajn servojn... 
-Ĉar la dioj avertis min, ke vi, nobla sinjoro, se vi volos, 
povos eltiri el la mizero kaj humiligo la malfeliĉan egiptan 
popolon. 
-Kio estas por vi la popolo? 
-Mi devenas de ĝi... Miaj fratoj kaj patro tutajn tagojn 
ĉerpis akvon el Nilo kaj ricevis bastonadon... 
-Kiel mi povas helpi al la popolo? - demandis la kronprinco. 
Pentuer viviĝis. 
-Via popolo - parolis li kortuŝita - tro multe laboras, 
pagas tro grandajn impostojn, suferas mizeron kaj persekutojn. Malfacila estas la sorto de la kamparano... 
"La vermo manĝis unu duonon de lia rikolto, la rinocero la 
alian; en la kampoj multe da muŝoj; falis la akridoj; la brutoj 
piedpremis la grenon, la paseroj ĝin ŝtelis. Kio restis en la 
garbejo, falis en la manojn de la ŝtelisto. Ho mizero de la 
kamparano!... Fine venas la skribisto sur la bordon kaj postulas la rikolton, liaj kunuloj alportis bastonojn, kaj la Negroj 
palmajn vergojn. Ili diras: donu la grenon. - Restis nenio. - 
Tiam ili batas lin, etendas sur la tero, ligas, ĵetas en la kanalon, kie li dronas, la kapo malsupren. En lia ĉeesto ili ligas 
lian edzinon, liajn infanojn. La najbaroj forkuras, savante sian 
grenon."2 
-Mi mem vidis tion - respondis la princo medite - mi eĉ 
2 Aŭtentikaforpelis unu tian skribiston. Sed ĉu mi povas ĉeesti ĉie, por 
malhelpi la maljustaĵojn? 
-Vi povas, sinjoro, ordoni, ke oni ne turmentu la homojn 
senbezone. Vi povas malgrandigi la impostojn, elekti al la 
kamparanoj unu tagon por la ripozo. Fine, vi povas donaci al 
ĉiu familio almenaŭ unu mezuron da tero, kies rikolto apartenus nur al ili kaj servus por nutri ilin. Alie, ili daŭrigos sin 
nutri per lotuso, papiruso kaj mortintaj fiŝoj, kaj fine via popolo pereos... Sed se vi estos favora por ĝi, ĝi releviĝos. 
-Kaj vere mi faros tiel! - ekkriis la princo. - Bona mastro ne permesas, ke lia brutaro mortu de malsato, faru laboron, kiu superas ĝiajn fortojn aŭ maljuste ricevu batojn... Tio 
devas aliiĝi!... 
Pentuer haltis. 
-Vi promesas tion al mi, sinjoro?... 
-Mi ĵuras! - respondis Ramzes. 
-Do ankaŭ mi ĵuras al vi, ke vi estos la plej glora faraono, 
apud kiu paliĝos Ramzes Granda! - ekkriis la pastro, kiu ne 
povis plu regi sian eksciton. 
La princo ekmeditis. 
-Kion ni faros duope kontraŭ la pastroj, kiuj malamas 
min?... 
-Ili timas vin, sinjoro - respondis Pentuer. - Ili timas, ke 
vi ne komencu tro frue militon kontraŭ Asirio... 
-Kion ili celas, ni ja venkos?... 
La pastro klinis la kapon kaj disetendis la manojn, sed silentis. 
-Mi do diros al vi!... - ekkriis la incitita princo. - Ili ne 
volas militon, ĉar ili timas, ke mi revenos venkinto, ŝarĝita per 
trezoroj, pelante antaŭ mi sklavojn... jen kion ili timas, ĉar ilivolas, ke la faraono restu nur malforta ilo en ilia mano, senutila instrumento, kiun oni povas ĵeti for, kiam oni volas... Sed 
mi ne estos tia!... Aŭ mi faros tion, kion mi volas, al kio mi 
havas la rajton, aŭ... mi pereos... 
Pentuer turnis sin kaj murmuretis preĝon. 
-Ne parolu tiel, nobla sinjoro - diris li konfuzita - la 
malbonaj spiritoj, vagantaj super la dezerto, povas kapti viajn vortojn... La vorto, memoru estro, estas kvazaŭ ŝtono, 
ĵetita per ĵetilo; kiam ĝi trovos muron, ĝi resaltos kaj sin turnos kontraŭ vi mem... 
La princo malestime svingis la manon. 
-Ne grave - respondis li. - Nenion valorus vivo, en kiu 
ĉiu ligus mian volon... Se ne la dioj, la ventoj de la dezerto; 
se ne la spiritoj, la pastroj... Tia devas esti la povo de la faraono?... Mi volas fari, kion mi volas, kaj obei nur al miaj 
eternaj antaŭuloj, sed ne al iu ajn razita kapo, kiu ŝajne klarigas la intencojn de la dioj, kaj en la realeco uzurpas la povon 
kaj plenigas siajn trezorejojn per miaj riĉaĵoj. 
En la princa sekvantaro eksonis murmuro de teruro. 
-Tio estas grifo!... Mi klare vidis la flugilojn... - diris Aziano. 
-En la dezerto svarmas monstroj!... - aldonis la maljuna Libiano. 
Ramzes estis konfuzita; ankaŭ al li ŝajnis, ke la preterkuranta ombro havis kapon de serpento kaj kvazaŭ mallongajn 
flugilojn. 
-Ĉu efektive - demandis li la pastron - en la dezerto 
aperas monstroj? 
-Estas certe - diris Pentuer - ke en tiel neloĝata loko 
svarmas malbonaj spiritoj en plej strangaj formoj. Tamen ŝaj-nas al mi, ke tio, kio preterkuris, estas pli kredeble besto. Ĝi 
similas ĉevalon kun selo, sed estas pli granda kaj kuras pli 
rapide. La loĝantoj de la oazoj diras, ke ĉi tiu besto povas tute 
ne trinki akvon, aŭ almenaŭ trinki tre malofte. Se tio estus 
vera, la estontaj generacioj povus uzi, por trakuradi la dezerton, ĉi tiun beston, kiu nun nur timigas la homojn. 
-Mi ne kuraĝus sidiĝi sur la dorson de tia monstro - respondis la princo, skuante la kapon. 
-La samon niaj antaŭuloj parolis pri la ĉevalo, kiu helpis 
al Hiksosoj venki Egipton, kaj hodiaŭ fariĝis nepre necesa por 
nia armeo. La tempo tre ŝanĝas la homajn opiniojn! - diris 
Pentuer. 
Sur la ĉielo malaperis la lastaj nuboj kaj komenciĝis klara 
nokto. Malgraŭ la foresto de la luno, estis tiel lume, ke sur la 
fono de la blanka sablo oni povis vidi la konturojn de objektoj, eĉ malĝrandaj, aŭ tre malproksimaj. 
La trapenetranta malvarmo ankaŭ malgrandiĝis. Dum iom 
da tempo la taĉmento marŝis silente, vadante en la sablo ĝis 
la maleoloj. Subite inter la Azianoj ree naskiĝis tumulto kaj 
eksonis krioj: 
-Sfinkso!... rigardu, sfinkso!... Ni ne eliros vivantaj el la 
dezerto, se senĉese aperas antaŭ ni fantomoj... 
Efektive, sur blanka kalka monteto estis klare videbla silueto de sfinkso. Leona korpo, grandega kapo en egipta kufo kaj 
kvazaŭ homa profilo. 
-Trankviliĝu, barbaroj - diris la maljuna Libiano. - Tio 
ja ne estas sfinkso, sed leono, kaj li faros al vi nenion, ĉar li 
estas okupita per la manĝado. 
-Vere, tio estas leono! - jesis la princo haltante. - Sed 
kiel li similas sfinkson...-Li estas la patro de niaj sfinksoj - intermetis duonvoĉe 
la pastro. Lia vizaĝo rememorigas la homajn trajtojn, kaj lia 
kolhararo perukon. 
-Ĉu ankaŭ nia granda sfinkso, tiu proksime de la piramidoj?... 
-Multe da jarcentoj antaŭ Menes - diris Pentuer - kiam 
ne ekzistis ankoraŭ la piramidoj, estis en ĉi tiu loko ŝtonego, 
simila al kuŝanta leono, kvazaŭ la dioj dezirus tiel montri, kie 
komenciĝas la dezerto. La tiamaj sanktaj pastroj ordonis al 
artistoj skulpti la ŝtonegon kaj ĝiajn mankojn plenigi per masonaĵo. La artistoj, kiuj pli ofte vidis homojn ol leonojn, skulptis homan vizaĝon, kaj tiel naskiĝis la unua sfinkso. 
-Kiun ni respektas kiel dion - ekridetis la princo. 
-Kaj prave - respondis la pastro. - Ĉar la unuan skizon 
de ĉi tiu verko faris la dioj, kaj la homoj finis ĝin, inspirataj de 
la dioj. Nia sfinkso per sia grandego kaj mistereco rememorigas la dezerton, havas la figuron de la spiritoj, vagantaj en 
la dezerto, kaj teruras la homojn same kiel ĝi. Vere li estas filo 
de la dioj kaj patro de la teruro. 
-Finfine ĉio havas teran komencon - respondis la princo. - Nilo ne fluas de la ĉielo, sed de iuj montoj, kuŝantaj 
post Etiopio. La piramidoj, pri kiuj parolis al mi Herhor, ke ili 
estas la bildo de nia ŝtato, estas konstruataj laŭ la modelo de 
ŝtonegaj suproj. Kaj niaj temploj, kun la pilonoj kaj obeliskoj, 
kun la mallumo kaj malvarmo, ĉu ili ne rememorigas al ni la 
kavernojn kaj montojn sur la bordoj de Nilo?... Kiom da fojoj 
ĉasante mi perdis la vojon inter la orientaj ŝtonegoj, ĉiam mi 
renkontis ian strangan kolekton de ŝtonoj, kiu rememorigis 
al mi templon. Eĉ ofte sur iliaj malglataj muroj mi vidis hieroglifojn, skribitajn per la mano de la ventegoj kaj pluvoj.-En tio via ekscelenco havas pruvon, ke niaj temploj estis konstruataj laŭ plano, kiun desegnis la dioj mem - diris 
la pastro. - Kaj kiel malgranda kerno, ĵetita en la teron, naskas la palmon, kies kapo sin kaŝas en la nuboj, tiel la bildo de 
ŝtonego, leono, eĉ lotuso, semita en la koron de pia faraono, 
naskas aleojn de sfinksoj, templojn kaj iliajn potencajn kolonojn. Tio estas faroj diaj, ne homaj, kaj feliĉa estas la monarĥo, kiu rigardante ĉirkaŭ si, scias en la teraj objektoj malkovri la dian penson kaj kompreneble prezenti ĝin al la posteuloj. 
-Sed tia monarĥo devas havi povon kaj grandan riĉaĵon 
- intermetis ironie Ramzes - kaj ne dependi de la pastraj 
superstiĉoj... 
Antaŭ ili leviĝis alia sabla monteto, sur kiu en ĉi tiu momento aperis kelke da rajdantoj. 
-Niaj, aŭ Libianoj?... - diris la princo. 
De la supro eksonis korno, al kiu tuj respondis la princa 
taĉmento. La rajdantoj proksimiĝis rapide, kiom permesis la 
profunda sablo. Unu el ili ekkriis: 
-Ĉu la kronprinco estas ĉi tie?... 
-Li estas kaj fartas bone! - respondis Ramzes. 
Ili desaltis de la ĉevaloj kaj falis sur la vizaĝojn. 
-Ho erpatre! - diris la ĉefo de la venintoj. - Viaj soldatoj disŝiras la vestojn kaj ŝutas cindron sur siajn kapojn, pensante, ke vi pereis... La tuta rajdistaro diskuris en la dezerto, 
por trovi viajn postesignojn, kaj fine al ni, neindaj, la dioj permesis saluti vin la unuaj... 
La princo nomis lin centestro kaj ordonis, ke en la sekvonta tago li prezentu siajn subulojn por rekompenco.XX 
Post duono de horo aperis la densaj amasoj de la egipta armeo, kaj baldaŭ la princa taĉmento atingis la tendaron. 
De ĉiuj flankoj eksonis alarmaj trumpetoj, la soldatoj kaptis 
la armilojn kaj sin starigis en la vicoj. La oficiroj falis al la piedoj de la princo kaj same kiel hieraŭ post la venko, levis lin 
sur la ŝultrojn kaj komencis porti lin al ĉiuj taĉmentoj. La muroj de la intermonto tremis de la krioj: "Vivu eterne, venkinto! 
... La dioj gardas vin!..." 
Ĉirkaŭita de torĉoj, proksimiĝis la sankta Mentezufis. La 
kronprinco vidante lin, sin elŝiris el la manoj de la oficiroj kaj 
kuris renkonte al la pastro. 
-Ĉu vi scias, sankta patro - ekkriis Ramzes - ni kaptis la 
libian ĉefon Teĥennan!... 
-Mizera akiro - respondis severe la pastro - por kiu la 
militestro ne devis forlasi la armeon; precipe tiam, kiam ĉiumomente povis veni nova malamiko... 
La princo sentis la plenan justecon de la riproĉo, sed ĝuste 
tial la kolero ekregis lin. Li kunpremis la pugnojn, liaj okuloj 
ekbrilis. 
-En la nomo de via patrino, sinjoro, silentu!... - murmuretis Pentuer, staranta post li. 
La kronprincon tiel mirigis la neatendataj vortoj de lia konsilanto, ke tuj li trankviliĝis kaj komprenis, ke plej bone estos 
konfesi sian kulpon.-Via ekscelenco diras la veron - respondis li. - La armeo 
la estron kaj la estro la armeon neniam devas forlasi. Mi pensis tamen, ke vi, sankta viro, anstataŭos min kiel reprezentanto de la ministro de la milito... 
La trankvila respondo de la princo kvietigis Mentezufison, 
kaj la pastro ne rememorigis al la princo la manovrojn de la 
pasinta jaro, dum kiuj la vic-reĝo same forlasis la armeon kaj 
suferis poste malfavoron de la faraono. 
Subite kun granda bruo proksimiĝis al ili Patroklo. La greka ĉefo ree estis ebria kaj de malproksime kriis al la princo: 
-Rigardu, kronprinco: kion faris la sankta Mentezufis. Vi 
proklamis pardonon al ĉiuj libiaj soldatoj, kiuj forlasos la invadulojn kaj revenos en la armeon de lia sankteco... Ili aliĝis 
al mia taĉmento, kaj dank' al tio mi rompis la maldekstran 
flankon de la malamiko... Kaj la nobla Mentezufis ordonis 
ĉiujn mortigi... Pereis preskaŭ mil kaptitoj, ĉiuj niaj ekssoldatoj, al kiuj oni promesis la pardonon. 
La sango leviĝis al la kapo de la princo, sed la staranta post 
li Pentuer murmuretis: 
-Silentu, pro la dioj silentu!... 
Sed Patroklo ne havis konsilanton, li do daŭrigis: 
-De tiu momento mi perdis por ĉiam la konfidon de la 
fremdaj kaj de la niaj... Fine ankaŭ nia armeo perdos la disciplinon, kiam ĝi komprenos, ke en ĝian fronton englitis perfiduloj... 
-Mizera dungito - respondis malvarme Mentezufis - vi 
kuraĝas tiel paroli pri la armeo kaj pri la konfidatoj de lia 
sankteco?... De kiam ekzistas la mondo oni aŭdis neniam 
tian blasfemon!... Mi timas, ke la dioj venĝos la insulton, kiun 
oni ĵetis sur ilin...Patroklo maldelikate ekridis. 
-Dum mi dormas inter la Grekoj, mi ne timas la venĝon 
de la noktaj dioj... Kaj kiam mi maldormas, la tagaj nenion 
faros al mi... 
-Iru dormi, iru!... inter viajn Grekojn, drinkulo - diris 
Mentezufis - por ke pro via kulpo ne falu tondro sur niajn 
kapojn... 
-Sur vian razitan kapon, monmanĝanto, ĝi ne falos, ĉar ĝi 
pensos, ke tio estas io alia!... - respondis la senkonscia Greko. Sed vidante, ke la princo ne subtenas lin, li reiris en la 
tendaron. 
-Ĉu efektive... - demandis Ramzes la pastron - ĉu efektive vi ordonis, sankta viro, mortigi la kaptitojn, spite mia 
promeso, ke ili ricevos la pardonon?... 
-Via ekscelenco ne estis en la tendaro - respondis Mentezufis - do la respondeco pri tiu ĉi ago ne falas sur vin. Mi 
devas obei niajn militajn leĝojn, kiuj ordonas ekstermi la perfidajn soldatojn. La militistoj, kiuj antaŭe servis lian sanktecon kaj poste kuniĝis kun la malamikoj, devas esti tuj mortigataj - jen la leĝo. 
-Kaj se mi estus ĉi tie?... 
-Kiel la ĉefa militestro kaj filo de la faraono, vi povas interrompi la plenumon de kelkaj leĝoj, kiujn mi devas obei - 
respondis Mentezufis. 
-Ĉu vi ne povis atendi ĝis mia reveno? 
-La leĝo ordonas mortigi senprokraste, mi do plenumis 
ĝiajn postulojn. 
La princo estis tiel konfuzita, ke li interrompis la interparoladon kaj iris en sian tendon. Tie, falinte sur seĝon, li diris 
al Tutmozis:-Jam hodiaŭ mi estas sklavo de la pastroj!... Ili mortigas 
la kaptitojn, ili minacas miajn oficirojn, ili eĉ ne respektas 
miajn promesojn. Vi nenion diris al Mentezufis, kiam li ordonis mortigi la malfeliĉulojn? 
-Li citis la militan leĝon kaj novajn ordonojn de Herhor ... 
-Mi ja ne ĉesis esti ĉefo, kvankam mi forveturis por duono 
da tago. 
-Vi klare transdonis la komandon en la manojn de Patroklo kaj en miajn - respondis Tutmozis - kaj kiam venis la 
sankta Mentezufis ni devis cedi, ĉar li havas pli altan rangon ... 
La princo ekpensis, ke la kapto de Teĥenna estis pagita per 
tro grandaj malfeliĉoj. Samtempe li klare komprenis, kiel grava estas la regulo, kiu ne permesas al la militestro forlasi la 
armeon. Li devis konfesi, ke li ne estis prava; sed tio tiom pli 
incitis lian fieron kaj plenigis lin per malamo al la pastroj. 
"Jen - pensis li - mi estas sklavo, eĉ antaŭ ol mi fariĝis 
faraono (vivu eterne mia sankta patro!). Jam hodiaŭ mi devas 
komenci liberigi min kaj antaŭ ĉio silenti... Pentuer estas prava: silenti, ĉiam silenti, kaj siajn kolerojn, kiel multekostajn 
juvelojn, meti en la trezorejon de la memoro. Kaj kiam kolektiĝos... Ho profetoj, vi tiam pagos al mi!..." 
-Via ekscelenco ne demandas pri la rezultato de la batalo? - diris Tutmozis. 
-Ah, jes!... Kia do?... 
-Pli ol du mil kaptitoj, pli ol tri mil mortigitoj, kaj apenaŭ kelkcento forkuris. 
-Kiel granda do estis la libia armeo? - demandis la mirigita princo.-Ses ĝis sep mil homoj. 
-Ne eble... En tia bataleto pereis preskaŭ la tuta armeo? ... 
-Tamen tio estas vera; tio estis terura batalo - respondis 
Tutmozis. - Vi ĉirkaŭis ilin de ĉiuj flankoj, la reston faris la 
soldatoj, kaj la nobla Mentezufis... Pri tia malvenko de malamikoj de Egipto ne parolas la monumentoj eĉ de la plej gloraj faraonoj... 
-Iru jam dormi, Tutmozis, vi estas laca - interrompis la 
princo, sentante, ke la fiero leviĝas al lia kapo. 
"Mi, do mi gajnis tian venkon?... Ne eble!..." - pensis li. 
Li ĵetis sin sur la felojn, sed malgraŭ la morta laciĝo ne povis ekdormi. 
Apenaŭ dek kvar horoj pasis de la momento, kiam li donis 
la signalon komenci la batalon... Apenaŭ dek kvar horoj?... 
Ne eble!... 
Li, li gajnis tian batalon?... Li ja eĉ ne vidis la batalon, li 
vidis nur flavan, densan nebulon, el kiu rivere fluis nehomaj 
kriegoj. Ankaŭ nun li vidas tiun nebulon, aŭdas la tumulton, 
sentas la varmegon, tamen estas nun neniu batalo... 
Poste li ekvidis la senliman dezerton, tra kiu kun dolora 
peno li iris antaŭen sur la sablo. Li kaj liaj homoj havis la plej 
bonajn ĉevalojn de la tuta armeo, kaj tamen ili rampis kiel 
testudoj... Kaj kia bruliganta varmego... La homoj ne povas 
vivi en ĝi!... 
Kaj jen leviĝas la tifono, kovras la tutan mondon, bruligas, 
sufokas... De la figuro de Pentuer saltas amase palaj fajreroj 
... Super iliaj kapoj eksplodas tondroj, fenomeno, kian li vidis 
ankoraŭ neniam... Poste la kvieta nokto en la dezerto... Lakuranta grifo, la malluma silueto de la sfinkso sur la kalka 
monto... 
"Mi tiom vidis, tiom travivis - pensis Ramzes - mi ĉeestis ĉe la konstruado de niaj temploj, eĉ ĉe la naskiĝo de la 
granda sfinkso, kiu ne havas plu aĝon, kaj... ĉio ĉi pasis en la 
daŭro de dek kvar horoj?..." 
Lasta penso fulme trakuris la animon de la princo: "Homo, 
kiu tiom travivis, ne povas vivi longe..." 
Malvarmo trakuris lin de la piedoj ĝis la kapo, kaj li ekdormis. 
En la sekvinta tago li leviĝis kelke da horoj post la leviĝo de 
la suno. Li sentis pikadon en la okuloj, doloron en ĉiuj ostoj, 
li iom tusis, sed liaj pensoj estis klaraj kaj la koro - plena de 
kuraĝo. 
En la pordo de la tendo staris Tutmozis. 
-Kio?... - demandis la princo. 
-La spionoj alportas strangajn novaĵojn de la libia limo - 
respondis la favorato. - Al nia intermonto proksimiĝas granda hom-amaso; tio ne estas soldatoj, sed senarmilaj, virinoj 
kaj infanoj, kaj en ilia fronto Musavasa kaj la plej eminentaj 
Libianoj. 
-Kion tio signifas? 
-Kredeble ili volas peti pacon. 
-Post unu batalo? - miris la princo. 
-Sed post kia batalo!... Krom tio la timo pligrandigas niajn armeojn antaŭ iliaj okuloj... Ili sentas sin malfortaj kaj timas la invadon kaj morton... 
-Ni vidos, ĉu tio ne estas milita ruzo!... - respondis la 
princo post pripenso. - Kaj kiel fartas la niaj?-Bone; ili sate manĝis, trinkis kaj ripozis, ĉiuj estas gajaj. 
Sed... 
-Kio?... 
-Patroklo mortis nokte - murmuretis Tutmozis. 
-Kiel?... - ekkriis Ramzes, salte leviĝante de la seĝo. 
-Unuj diras, ke de ebriiĝo... aliaj, ke tio estas puno de la 
dioj... Li havis bluan vizaĝon kaj buŝon, plenan de ŝaŭmo... 
-Kiel tiu sklavo en Atribis, ĉu vi memoras lin?... Lia nomo 
estis Bakura, li enkuris en la festenan salonon kun plendoj 
kontraŭ la nomarĥo... Kompreneble, en la sama nokto li 
mortis de ebriiĝo!... Kio?... 
Tutmozis mallevis la kapon. 
-Ni devas esti tre singardaj, mia sinjoro... - murmuretis 
li. 
-Ni provos - respondis trankvile la princo. - Mi eĉ ne 
miros pro la morto de Patroklo... Ĉu estas io stranga, ke mortis drinkulo, kiu ofendadis la diojn, eĉ... la pastrojn... 
Sed Tutmozis sentis minacon en la mokaj vortoj. 
La princo tre amis la fidelan, kiel hundo, Patroklon. Li povis forgesi maljustaĵojn, faritajn al li mem, sed lian morton li 
pardonos neniam. 
Antaŭ la tagmezo, en la princan tendaron venis el Egipto 
freŝa regimento, teba, kaj krom tio kelkmilo da homoj kaj 
kelkcento da azenoj alportis grandan provizon da nutraĵo kaj 
tendojn. Samtempe de Libio ree alkuris spionoj, kun sciigo, 
ke la senarmila bando, proksimiĝanta al la intermonto, senĉese kreskas. 
Laŭ la ordono de la kronprinco, multenombraj taĉmentoj 
de rajdistoj esploris la ĉirkaŭaĵon en ĉiuj direktoj: ĉu ie ne 
kaŝas sin malamika armeo? Eĉ la pastroj, kunpreninte mal-grandan kapelon de Amon, suriris la supron de la plej proksima altaĵo kaj diservis tie. Reveninte en la tendaron, ili certigis la princon, ke, vere, proksimiĝas kelkmila bando de senarmilaj Libianoj, sed armeo estas nenie, en almenaŭ trimejla 
radio. 
La princo komencis ridi la raporton. 
-Mi havas bonajn okulojn, sed en tia interspaco mi ne 
povus ekvidi armeon. 
La pastroj, post interkonsiliĝo, sciigis al la princo, ke, se li 
promesos ne paroli kun profanoj pri tio, kion li vidos, li konvinkiĝos, ke oni povas vidi tre malproksimen. 
Ramzes ĵuris. La pastroj starigis sur altaĵo la altaron de 
Amon kaj komencis preĝi. Kaj kiam la princo, lavinte sin, demetis la sandalojn kaj oferis al la dio oran ĉenon kaj incenson, 
ili enkondukis lin en malvastan keston, tute malluman, kaj 
diris al li, ke li rigardu la muron. 
Post momento komenciĝis piaj kantoj, dum kiuj sur la interna muro de la kesto aperis luma rondo. Baldaŭ la hela koloro malklariĝis: la princo ekvidis sablan ebenaĵon, sur ĝi ŝtonegojn, kaj apud ili postenojn de la Azianoj!... 
La pastroj komencis kanti pli laŭte kaj la bildo aliiĝis. Estis videbla alia loko en la dezerto, kaj sur ĝi homoj, ne pli 
grandaj ol formikoj. Iliaj movoj, vestoj, eĉ vizaĝoj estis tiel 
klare videblaj, ke la princo povus ilin priskribi!... 
La mirego de la kronprinco estis senlima. Li frotis la okulojn, tuŝis la moviĝantan bildon... Subite li turnis la kapon, 
la bildo malaperis kaj restis nur mallumo. 
Kiam Ramzes eliris el la kapelo, supera pastro demandis 
lin: 
-Nun, erpatre, ĉu vi kredas la potencon de la egiptaj dioj?-Vere - respondis la princo - vi estas tiel grandaj sa- 
ĝuloj, ke la tuta mondo devus respektegi vin kaj fari al vi oferojn. Se vi same scias vidi la estontecon, nenio povas kontraŭstari al vi. 
Post tiuj ĉi vortoj de la princo, unu el la pastroj eniris en la 
kapelon, komencis preĝi kaj baldaŭ eksonis de tie voĉo, parolanta: 
-Ramzes!... pesitaj estas la sortoj de la ŝtato, kaj antaŭ ol 
venos la dua plena luno, vi estos ĝia estro... 
-Dioj!... - ekkriis la terurita princo - ĉu mia patro estas 
tiel malsana?... 
Li falis vizaĝe sur la sablon, kaj unu el la asistantaj pastroj 
demandis lin, ĉu li ne volas ankoraŭ ion ekscii. 
-Diru, patro Amon - respondis li - ĉu realiĝos miaj planoj? 
Post momento la voĉo el la kapelo diris: 
-Se vi ne komencos militon kontraŭ la oriento, se vi faros 
oferojn al la dioj kaj respektos iliajn servistojn, atendas vin 
longa vivo kaj regado plena de gloro... 
Post la mirakloj, kiuj okazis en hela tago, sub libera ĉielo, 
la princo ekscitita revenis en sian tendon. 
"Nenio povas kontraŭstari al la pastroj!..." - pensis li kun 
timo. 
En la tendo li trovis Pentueron. 
-Diru al mi, mia konsilanto - demandis li - ĉu vi, pastroj, povas legi en la homaj koroj kaj malkovri iliajn sekretajn 
intencojn? 
Pentuer skuis la kapon. 
-Pli facile oni povas vidi, kio estas en la interno de ŝtone-go, ol sondi la homan koron. Ĝi estas fermita eĉ por la dioj, 
kaj nur la morto malkovras ĝiajn pensojn. 
La princo profunde ekspiris, sed li ne povis liberiĝi de la 
maltrankvilo. Kiam vespere oni devis kunvoki militan konsilan kunvenon, li invitis ankaŭ Mentezufison kaj Pentueron. 
Neniu diris eĉ unu vorton pri la subite mortinta Patroklo; 
eble tial, ke estis pli urĝaj aferoj. Venis libiaj senditoj, petegante en la nomo de Musavasa kompaton por lia filo Teĥenna kaj proponante al Egipto eternan pacon kaj obeon. 
-Malbonaj homoj - diris unu el la senditoj - trompis 
nian popolon, certigante, ke Egipto estas malforta, kaj ĝia 
faraono - ombro de monarĥo. Sed hieraŭ ni konvinkiĝis, kiel 
forta estas via brako, kaj ni decidis, ke pli prudente estos pagi 
al vi tributojn, ol konduki soldatojn al certa morto kaj nian 
landon al certa pereo. 
Kiam la kunveno estis aŭskultinta ĉi tiun paroladon, oni 
ordonis al la Libianoj eliri el la tendo, kaj la princo Ramzes 
rekte demandis Mentezufison pri lia opinio, kio eĉ mirigis la 
generalojn. 
-Ankoraŭ hieraŭ - respondis la profeto - mi konsilus 
forĵeti la peton de Musavasa, transporti la militon en Libion 
kaj detrui la neston de la rabistoj. Sed hodiaŭ mi ricevis tiel 
gravajn novaĵojn el Memfiso, ke mi voĉdonos por pardono al 
la venkitoj. 
-Ĉu mia sankta patro estas malsana?... - demandis la 
princo. 
-Li estas malsana. Sed antaŭ ol ni ne finos kun Libianoj, 
via ekscelenco ne devas pensi pri tio... 
Kaj kiam la kronprinco malĝoje mallevis la kapon, Mentezufis aldonis:-Mi devas plenumi ankoraŭ unu devon... Hieraŭ, nobla 
princo, mi kuraĝis riproĉi vin, ke pro tiel mizera akiro, kiel 
Teĥenna, la militestro ne devas forlasi la armeon. Hodiaŭ mi 
vidas, ke mi estis malprava: se vi ne kaptus Teĥennan, ni ne 
havus tiel rapide pacon kun Musavasa... Via saĝo, ĉefestro, 
montriĝis supera, ol la militaj leĝoj... 
La pento de Mentezufis mirigis la princon. 
"Kial li tiel parolas? - pensis li. - Kredeble ne sole Amon 
scias ke mia sankta patro estas malsana!..." 
Kaj en la animo de la kronprinco revekiĝis la antaŭaj sentoj: malestimo al la pastroj kaj malkonfido al iliaj mirakloj. 
"Do ne la dioj profetis al mi, ke mi baldaŭ estos faraono, 
sed venis sciigo el Memfiso, kaj la pastroj trompis min en la 
kapelo. Se ili mensogis en ĉi tiu okazo, kiu certigos min, ke la 
vidaĵoj de la dezerto, montritaj al mi en la kesto, ankaŭ ne 
estis trompo?..." 
Ĉar la princo senĉese silentis, de malĝojo, oni pensis, pro 
la malsano de la patro, kaj la generaloj ne kuraĝis ion diri post 
la kategoriaj vortoj de Mentezufis, oni fermis la kunsidon. 
Unuvoĉe oni decidis postuli de Libianoj kiel eble plej grandan 
tributon, sendi al ili egiptan garnizonon kaj ĉesigi la militon. 
Nun jam ĉiuj atendis, ke la faraono baldaŭ mortos. Kaj 
Egipto, por fari al sia monarĥo konvenan enterigon, bezonis 
profundan trankvilon. 
Forlasinte la kunvenon, la princo demandis Mentezufison: 
-La brava Patroklo estingiĝis en la lasta nokto; ĉu vi intencas, sanktaj patroj, honori liajn restaĵojn? 
-Li estis barbaro kaj granda pekulo - respondis la pastro. 
- Sed li faris tiel grandajn servojn al Egipto, ke oni devas 
certigi al li eternan vivon ekster la tombo. Se do via ekscelen-co permesos, ankoraŭ hodiaŭ ni sendos la korpon de la brava viro Memfison, por fari el ĝi mumion kaj transporti ĝin en 
ĝian eternan loĝejon, inter la reĝajn tombojn en Teboj. 
La princo volonte konsentis, sed liaj suspektoj pligrandiĝis. 
"Hieraŭ - pensis li - Mentezufis admonis min, kiel maldiligentan lernanton, kaj tio estis vera favoro de la dioj, ke li 
ne batis min per bastono. Hodiaŭ li parolas al mi, kiel obeema filo al sia patro kaj preskaŭ falas sur la ventron. Ĉu tio ne 
estas signo, ke al mia tendo proksimiĝas la povo kaj kun ĝi la 
horo de la reguligo de la kontoj?..." 
Tiel meditante, la princo ŝvelis de la fiero kaj lian koron 
plenigis pli kaj pli forta kolero kontraŭ la pastroj, kolero silenta, kiel skorpiono, kiu kaŝinte sin en la sablo, vundas nesingardan piedon per sia venena pikilo.XXI 
Nokte la gardistoj sciigis, ke la amaso de la Libianoj, pe 
tegantaj pardonon, jam eniris en la intermonton. Super 
la dezerto estis videbla brilo de iliaj fajrujoj. 
Ĉe la leviĝo de la suno eksonis trumpetoj kaj la tuta egipta 
armeo stariĝis kun la armiloj en la manoj, en la plej larĝa loko 
de la valo. Konforme al la ordono de la princo, kiu volis ankoraŭ pli forte timigi la Libianojn, inter la vicoj de la soldatoj oni starigis kvietajn portistojn, kaj inter la rajdistoj azenistojn sur azenoj. Kaj tiel en tiu tago la Egiptanoj estis multenombraj, kiel la sableroj en la dezerto, kaj la Libianoj estis 
teruritaj, kiel la kolomboj, super kiuj rondflugas akcipitro. 
Je la naŭa horo matene antaŭ la tendo de la kronprinco 
haltis lia orita milita ĉaro. La ĉevaloj, ornamitaj per strutaj 
flugiloj, tiel saltis, ke ĉiun devis teni du ĉevalistoj. 
Ramzes eliris el la tendo, sidiĝis en la ĉaron kaj mem prenis la kondukilojn; la lokon de la veturigisto okupis ĉe lia flanko lia konsilanto, la pastro Pentuer. Unu el la generaloj malfermis super la princo grandan verdan ombrelon; ĉe la flankoj kaj post la ĉaro iris la grekaj oficiroj en oritaj armaĵoj. Iom 
malantaŭe sekvis malgranda gvardia taĉmento, kaj en ĝia mezo Teĥenna, la filo de la libia ĉefo Musavasa. 
Kelkcenton da paŝoj de la Egiptanoj, ĉe la eliro el la glaŭka 
intermonto, staris la malĝoja amaso de la Libianoj, petegantaj ta pardonon de la venkinto.Kiam Ramzes kun sia sekvantaro atingis la supron, kie li 
devis akcepti la senditojn de la malamikoj, la armeo kriis tian 
honoran aklamon, ke la ruza Musavasa ankoraŭ pli ĉagreni- 
ĝis kaj murmuretis al la libiaj ĉefoj: 
-Vere, mi diras al vi, tio estas aklamo de armeo, kiu amas 
sian estron!... 
Tiam unu el la plej ribelemaj libiaj princoj, fama bandito, 
diris al Musavasa: 
-Ĉu vi ne pensas, ke en la nuna momento ni agos pli prudente, konfidante al la rapideco de niaj ĉevaloj, ol al la pardono de la faraona filo?... Li estas, oni diras, rabia leono, kiu 
eĉ karesante deŝiras la haŭton; kaj ni estas kiel ŝafidoj, forŝiritaj de la mametoj de la patrino... 
-Faru, kiel vi volas - respondis Musavasa - vi havas antaŭ vi la tutan dezerton. Sed min la popolo sendis, por ke mi 
pagu niajn kulpojn, kaj, antaŭ ĉio, mi havas mian filon Te- 
ĥennan, sur kiun la princo disverŝos sian koleron, se mi ne 
sukcesos ricevi lian pardonon per miaj petegoj. 
Al la amaso de la Libianoj alrajdis du Azianoj, anoncante, 
ke la sinjoro atendas ilian humiliĝon. 
Maldolĉe eksopiris Musavasa kaj ekiris al la monteto, sur 
kiu staris la venkinto. Neniam antaŭe li faris tiel malfacilan 
vojaĝon!... Dika tolo de pentofaranto apenaŭ kovris lian dorson: lian kapon, surŝutitan per la cindro, senkompate bruligis la suno; la nudajn piedojn mordis la akra sablo, kaj la koron premegis la malĝojo de li mem kaj de la venkita popolo. 
Li faris apenaŭ kelkcenton da paŝoj, sed li devis kelkfoje 
halti kaj ripozi. Ofte li devis sin turni posten, por kontroli, ĉu 
la sklavoj, portantaj la donacojn por la princo, ne ŝtelas orajnringojn aŭ juvelojn. Musavasa, kiel homo sperta, sciis, ke oni 
plej volonte profitas la fremdan malfeliĉon. 
La ruza barbaro tiel konsolis sin en sia malfeliĉo: 
"Mi dankas la diojn, ke la sorto destinis al mi humiliĝi antaŭ la princo, kiu baldaŭ, tre baldaŭ surmetos la faraonan 
ĉapon. La monarĥoj de Egipto estas grandanimaj, precipe en 
la horo de la venko. Se do mi sukcesos kortuŝi mian sinjoron, 
li plifortigos mian povon en Libio kaj permesos al mi preni 
grandajn impostojn. Vera miraklo estas, ke la princo mem 
kaptis Teĥennan; ne nur li ne estos maljusta al li, sed eĉ li 
superŝutos lin per honoroj..." 
Tiel li pensis kaj senĉese sin turnis posten. Sklavo, eĉ nuda, 
povas kaŝi la ŝtelitan juvelon en la buŝon, eĉ engluti. 
Tridek paŝojn antaŭ la ĉaro de la kronprinco, Musavasa kaj 
akompanantaj lin la plej eminentaj Libianoj falis sur la ventrojn kaj kuŝis en la sablo, ĝis la princa adjutanto ordonis al 
ili leviĝi. Proksimiĝinte kelke da paŝoj, ili ree falis sur la ventrojn, kaj ripetis la samon trifoje, kaj ĉiufoje Ramzes devis 
ordoni al ili leviĝi. 
Dume Pentuer, staranta sur la princa ĉaro, murmuretis al 
sia sinjoro: 
-Via vizaĝo montru al ili nek severecon, nek ĝojon. Prefere estu trankvila, kiel la dio Amon, kiu malestimas siajn malamikojn kaj ne ĝojas pro malgravaj triumfoj... 
Fine la pentofarantaj Libianoj haltis antaŭ la princo, kiu de 
la ĉaro rigardis ilin, kiel severa hipopotamo anasidojn, kiuj 
nenien povas sin kaŝi de ĝia forto. 
-Vi - subite diris Ramzes - vi estas la saĝa libia ĉefo, 
Musavasa?-Mi estas via servisto - repondis la demandita kaj ree 
falis sur la ventron. 
Oni ordonis al li leviĝi, kaj la princo daŭrigis: 
-Kiel vi povis tiel peki kaj levi la manon kontraŭ la tero de 
la dioj? Ĉu forlasis vin la antaŭa prudento? 
-Sinjoro! - respondis la ruza Libiano - la ĉagreno malklarigis la prudenton de la elpelitaj soldatoj de lia sankteco, 
ili do kuris al sia propra pereo kaj altiris ankaŭ min kun la 
miaj. La dioj scias, kiel longe daŭrus ĉi tiu malbela milito, se 
en la fronto de la armeo de la eterne vivanta faraono ne stariĝus Amon mem. Kiel ventego de la dezerto vi falis, kie oni 
ne atendis vin; kaj kiel la bovo rompas kanon tiel vi frakasis 
la blindigitan malamikon. Tiam ĉiuj niaj popoloj prenis, ke eĉ 
la teruraj libiaj regimentoj nur tiam ion valoras, kiam ĵetas ilin 
via mano. 
-Vi saĝe parolas, Musavasa - diris la princo - kaj ankoraŭ pli saĝe vi faris, ke vi iris renkonte al la armeo de la dia 
faraono, kaj ne atendis, ĝis ĝi venos al vi. Tamen mi dezirus 
scii, kiom estas vera via humileco? 
-Serenigu vian vizaĝon, granda egipta potenculo - respondis Musavasa, - Ni venas al vi kiel subuloj, por ke via 
nomo estu granda en Libio kaj por ke vi estu nia suno, kiel vi 
estas la suno de naŭ popoloj. Ordonu nur al viaj regantoj, ke 
ili estu justaj por la popolo venkita kaj aligita al via potenco. 
Administru nin viaj ĉefoj konscience juste, ne laŭ sia malbona 
volo, malvere raportante pri ni kaj vekante vian malfavoron 
kontraŭ ni kaj niaj infanoj. Ordonu al ili, vic-reĝo de la bonkora faraono, ke ili regu nin laŭ via volo; konservante la liberon, havon, lingvon kaj morojn de niaj patroj kaj antaŭuloj. 
Estu viaj leĝoj egalaj por ĉiuj viaj popoloj, viaj oficistoj neindulgu unujn, kaj ne estu tro severaj por aliaj. Egalaj por ĉiuj 
estu verdiktoj. Ili kolektu impostojn, destinitajn por viaj bezonoj kaj via uzo, sed ili ne postulu aliajn, sekrete de vi, kiuj 
ne eniros en vian trezorejon, sed riĉigos nur viajn servistojn 
kaj la servistojn de viaj serivistoj. Ordonu regi nin sen maljustaĵoj por ni kaj por niaj infanoj, vi ja estas nia dio kaj estro por 
ĉiam. Imitu la sunon, kiu al ĉiuj dissendas sian brilon, donantan la forton kaj vivon. Ni petegas viajn favorojn, ni viaj libiaj 
subuloj, kaj ni falas sur la vizaĝon antaŭ vi, la heredonto de 
la granda kaj potenca faraono.1 
Tiel parolis la ruza libia princo kaj fininte ree falis sur la 
ventron. Kiam la kronprinco aŭskultis la saĝajn vortojn, liaj 
okuloj brilis, larĝiĝis liaj naztruoj, kiel ĉe ĉevaloviro, kiu sate 
sin paŝtinte, enkuras sur la herbejon inter la ĉevalinojn. 
-Leviĝu, Musavasa - diris la princo - kaj aŭskultu, kion 
mi diros al vi. La sorto via kaj de viaj popoloj ne dependas de 
mi, sed de la grandanima sinjoro, kiu leviĝas super ni, kiel la 
ĉielo super la tero. Mi do konsilas al vi, ke vi kaj la libiaj ĉefoj iru Memfison kaj falinte tie sur la vizaĝon antaŭ la estro 
kaj dio de ĉi tiu mondo, ripetu la humilajn vortojn, kiujn mi 
aŭdis ĉi tie. Mi ne scias, kia estos la rezultato de viaj petoj; sed 
ĉar la dioj neniam deturnas sin de la humilaj kaj petegantaj, 
mi antaŭsentas, ke vi ne estos malbone akceptitaj. Kaj nun 
montru al mi la donacojn, destinitajn por lia sankteco, por ke 
mi juĝu, ĉu ili tuŝos la koron de lia sankteco. 
En ĉi tiu momento Mentezufis faris signon al Pentuer, kiu 
staris sur la ĉaro de la princo. Kiam Pentuer proksimiĝis al la 
sankta viro, Mentezufis diris: 
1 Surskribo sur la tomba monumento de la faraono Horem-hepa, 
de la jaro 1470 antaŭ Kristo-Mi timas, ke la triumfo tro fierigos la junan sinjoron. Ĉu 
vi ne pensas, ke estus prudente interrompi iel la solenon?... 
-Kontraŭe - respondis Pentuer - ne interrompu la solenon, kaj mi certigas al vi, ke dum la triumfo la princo ne havos ĝojan mienon. 
-Ĉu vi faros miraklon? 
-Ĉu mi povus? Mi nur montros al li, ke en ĉi tiu mondo 
grandan ĝojon akompanas grandaj ĉagrenoj. 
-Faru, kiel vi volas - respondis Mentezufis - ĉar la dioj 
donacis al vi saĝon, indan de la membro de la plej alta kolegio. 
Eksonis trumpetoj kaj tamburoj kaj oni komencis la triumfan marŝon. 
En la fronto paŝis nudaj sklavoj kun la donacoj, kondukataj de eminentaj Libianoj. Oni portis orajn kaj arĝentajn diojn, skatolojn kun parfumoj, emajlitajn vazojn, teksaĵojn, meblojn, fine orajn pladojn, ŝarĝitajn per rubenoj, safiroj kaj 
smeraldoj. La sklavoj, portantaj ilin, havis razitajn kapojn kaj 
buŝojn, ligitajn per tukoj, por ke iu ne ŝtelu multekostan juvelon. 
La princo Ramzes apogis ambaŭ manojn sur la rando de la 
ĉaro kaj de la supro de la monteto rigardis la Libianojn kaj 
sian armeon, kiel flavkapa aglo grizajn perdrikojn. La fiero 
plenigis lin de la piedoj ĝis la kapo, kaj ĉiuj sentis, ke oni ne 
povas esti pli potenca, ol ĉi tiu venka ĉefo. 
Subite la okuloj de la kronprinco perdis sian brilon kaj sur 
lia vizaĝo estis videbla dolora surprizo; la staranta post li Pentuer murmuretis: 
-Klinu, sinjoro, vian orelon... De la tempo, kiam vi forla-sis la urbon Pi-Bast, tie okazis strangaj aferoj... Via virino, la 
Fenicianino forkuris kun la Greko, Likono... 
-Kun Likono?... - ripetis la princo. 
-Ne moviĝu, sinjoro, kaj ne montru al viaj sklavoj, ke vi 
havas malĝojon en la tago de la triumfo... 
En la sama momento preterpasis ĉe la piedoj de la princo 
longa vico de Libianoj, portantaj en korboj fruktojn kaj panon, kaj en grandegaj kruĉoj vinon kaj oleon por la armeo. Ĉe 
tia vido inter la disciplinitaj soldatoj eksonis ĝoja murmuro, 
sed Ramzes ne rimarkis tion, okupita per la rakonto de Pentuer. 
-La dioj - murmuretis la profeto - punis la perfidan Fenicianinon... 
-Ĉu ŝi estas kaptita?... - demandis la princo. 
-Jes, sed oni devis sendi ŝin en la orientajn koloniojn... 
ĉar la pesto tuŝis ŝin... 
-Ho dioj!... - murmuretis Ramzes. - Ĉu ĝi ne minacas 
min?... 
-Estu trankvila, sinjoro: se vi estus infektita, vi jam estus 
malsana... 
La princo eksentis malvarmon en ĉiuj membroj. Kiel facile estas por la dioj forpuŝi homon de la plej altaj suproj en la 
senfundaĵon de plej granda mizero!... 
-Kaj la krimulo Likon?... 
-Jes, li estas granda krimulo - diris Pentuer - ne multaj 
tiaj ekzistas sur la tero... 
-Mi konas lin. Li estas simila al mi, kiel bildo en la spegulo 
... respondis Ramzes. 
Nun venis aro da Libianoj, kondukantaj strangajn bestojn. 
En la komenco paŝis unuĝiba kamelo kun blankaj haroj, unuel la unuaj kiujn oni kaptis en la dezerto. Post ĝi du rinoceroj, aro da ĉevaloj kaj malsovaĝa leono en kaĝo. Poste multe 
da kaĝoj kun diverskoloraj birdoj, simioj kaj malgrandaj hundoj, destinitaj por la kortegaj sinjorinoj. En la fino oni pelis 
grandajn arojn da bovoj kaj ŝafoj, por liveri viandon al la soldatoj. 
La princo apenaŭ ĵetis rigardon sur ĉi tiun migrantan bestejon kaj demandis la pastron: 
-Kaj Likon estas kaptita?... 
-Nun mi diros al vi la plej malbonan novaĵon, malfeliĉa 
sinjoro - murmuretis Pentuer. - Sed memoru, ke la malamikoj de Egipto ne devas rimarki en vi malĝojon... 
La princo faris movon. 
-Via dua virino, la Hebreino Sara... 
-Ĉu ankaŭ ŝi forkuris?... 
-Ŝi mortis en malliberejo... 
-Ho dioj!... Kiu kuraĝis ĵeti ŝin tien?... 
-Ŝi mem kulpigis sin pri la mortigo de via filo... 
-Kio?... 
Granda krio eksonis ĉe la piedoj de la princo: preterpasis 
la libiaj kaptitoj, kaj en ilia fronto la malgaja Teĥenna. 
Ramzes havis nun la koron tiel plenigitan de doloro, ke li 
faris signon al Teĥenna kaj diris: 
-Stariĝu apud via patro Musavasa, por ke li vidu vin kaj 
konvinkiĝu, ke vi vivas... 
Ĉe ĉi tiuj vortoj ĉiuj Libianoj kaj la tuta armeo kriis potencan aklamon; sed la princo ne aŭskultis ĝin. 
-Mia filo ne vivas?... - demandis li la pastron. - Sara 
kulpigis sin pri la mortigo de la infano?... Ĉu frenezo falis sur 
ŝian animon?...-La infanon mortigis la mizera Likon... 
-Ho dioj, donu al mi fortojn!... - ĝemis la princo. 
-Ekregu vin, sinjoro, kiel konvenas al venka militestro... 
-Ĉu eble estas imagi tian doloron!... Ho senkompataj 
dioj!... 
-La infanon mortigis Likon, Sara sin kulpigis, por savi vin 
... Vidante la krimulon nokte, ŝi pensis, ke tio estis vi mem... 
-Kaj mi elpelis ŝin el mia domo!... Kaj mi faris ŝin servistino de la Fenicianino!... - murmuretis la princo. 
Nun aperis egiptaj soldatoj, portantaj korbojn, plenajn de 
brakoj, detranĉitaj al la mortigitaj Libianoj. 
Vidante tion, Ramzes kovris sian vizaĝon kaj maldolĉe ekploris. 
Tuj la generaloj ĉirkaŭis la ĉaron, konsolante la sinjoron. La 
sankta profeto Mentezufis faris proponon, kiun oni akceptis 
senprokraste, ke de tiu tempo la egipta armeo neniam plu 
detranĉu la brakojn al la malamikoj, falintaj sur la batalkampo. 
Per ĉi tiu neatendata okazo estis finita la unua triumfo de 
la egipta kronprinco. Sed la larmoj, kiujn li verŝis sur la detranĉitajn brakojn, pli forte ol la venka batalo ligis la Libianojn al lia persono. Kaj tial neniu miris, ke ĉirkaŭ la fajrujoj 
pace sidiĝis la egiptaj kaj libiaj soldatoj, dividante la panon 
kaj trinkante el la samaj pokaloj. La militon kaj malamon, kiuj 
devis daŭri tutajn jarojn, anstataŭis profunda sento de trankvilo kaj konfido. 
Ramzes ordonis, ke Musavasa kaj la plej eminentaj Libianoj tuj veturu Memfison kaj donis al ili eskorton, ne tiom por 
gardi ilin, kiom por la sendanĝereco de iliaj personoj kaj de 
la multekostaj donacoj. Li mem kaŝis sin en la tendon kaj nemontris sin dum kelke da horoj. Li ne akceptis eĉ Tutmozison, kiel homo, por kiu la doloro estas plej bona kunulo. 
Vespere venis al la princo deligitaro de grekaj oficiroj, sub 
la komando de Kalipos. Kiam la kronprinco demandis, kion 
ili deziras, Kalipos respondis: 
-Ni venis petegi vin, sinjoro, ke la kadavro de via servisto kaj nia ĉefo, Patroklo, ne estu transdonita al la egiptaj pastroj, sed bruligita, laŭ la greka moro. 
La princo ekmiris. 
-Vi sendube scias, mi pensas - diris li - ke el la korpo de 
Patroklo la pastroj volas fari mumion de la unua klaso kaj 
meti ĝin en la faraonaj tomboj. Ĉu ekzistas por homo pli 
granda honoro en ĉi tiu mondo? 
La Grekoj ŝanceliĝis, fine Kalipos, kolektinte la tutan sian 
kuraĝon, respondis: 
-Nia sinjoro, permesu al ni malkovri niajn korojn antaŭ 
vi. Ni bone scias, ke pli profita estas por homo fariĝi mumio, 
ol esti bruligita: la animo de la bruligita transiras tuj en la 
landojn de la eterneco, la animo de la mumio povas milojn da 
jaroj vivi sur la tero kaj ĝui ĝian belecon. Sed la egiptaj pastroj malamis Patroklon (tio ne ofendu viajn orelojn!). Kiu do 
garantios al ni, ke farinte lian mumion, ili ne haltigos lian animon sur la tero sole por turmenti ĝin?... Kaj kion ni valorus, 
se suspektante venĝon, ni ne gardus de ĝi nian samlandanon 
kaj ĉefon?... 
La miro de Ramzes ankoraŭ pligrandiĝis. 
-Faru - diris li - kion vi opinios necesa. 
-Kaj se oni ne donos al ni la korpon?... 
-Preparu la lignaron, mi mem zorgos pri la resto. 
La Grekoj eliris, la princo alvokis Mentezufison.XXII 
La pastro kaŝe rigardis la kronprincon kaj trovis lin tre 
ŝanĝita. Ramzes estis pala, preskaŭ malgrasiĝis dum kelke da horoj, liaj okuloj perdis sian brilon kaj eniĝis en la kavojn. 
Aŭdinte, kion volas la Grekoj, Mentezufis eĉ unu momenton ne ŝanceliĝis redoni al ili la korpon de Patroklo. 
-La Grekoj estas pravaj - diris la sankta viro - ke ni povus turmenti la ombron de Patroklo post lia morto. Sed ili 
estas malsaĝuloj, supozante, ke iu egipta aŭ ĥaldea pastro 
farus tian krimon. Ili prenu la restaĵojn de sia samlandano, se 
ili kredas, ke sub la ŝirmo de iliaj moroj li estos pli feliĉa post 
la morto!... 
La princo senprokraste sendis oficiron kun ordono, sed li 
retenis Mentezufison. Videble, li volis ion diri al li, sed li ŝanceliĝis. 
Post longa silento Ramzes subite demandis: 
-Sendube vi scias, sankta profeto, ke unu el miaj virinoj, 
Sara, mortis, kaj ke ŝia filo estis mortigita?... 
-Tio okazis en la sama nokto, en kiu ni forlasis Pi-Baston ... 
La princo salte leviĝis. 
-Pro la eterna Amon!... - ekkriis li. - Tio okazis antaŭ 
tiel longe, kaj vi nenion diris al mi?... Eĉ pri tio, ke oni min 
suspektis pri la mortigo de la infano?...-Sinjoro - diris la pastro - en la antaŭtago de batalo la 
ĉefa militestro havas nek patron, nek infanon, unuvorte li 
havas neniun, nur sian armeon kaj la malamikon. Ĉu en tiel 
gravaj cirkonstancoj ni povis maltrankviligi vin per tiaj sciigoj? 
-Tio estas vera - respondis la princo post pripenso. - Se 
oni neatendite atakus nin hodiaŭ, mi ne scias, ĉu mi povus 
bone komandi la armeon... Kaj entute mi ne scias, ĉu iam ajn 
mi reakiros la trankvilon... Tiel malgranda... tiel bela infano! 
... Kaj la virino, kiu sin oferis por savi min, min kiu estis tiel 
maljusta por ŝi!... Neniam mi supozis, ke povas okazi tiaj 
malfeliĉoj kaj ke homa koro povas porti tian ŝarĝon... 
-La tempo resanigas ĉion... La tempo kaj la preĝo - murmuretis la pastro. 
La princo balancis la kapon kaj ree en la tendo ekregis tia 
silentoj, ke oni povis aŭdi la erojn, falantajn en la sablohorloĝo. 
La princo rekonsciiĝis. 
-Klarigu al mi - diris li - sankta patro - se tio ne apartenas al la grandaj misteroj, kia diferenco estas inter la bruligado de la mortinto kaj farado de mumio? Kvankam mi aŭ- 
dis ion pri tio en la lernejo, sed mi ne komprenas ĉi tiun problemon, kiun Grekoj opinias tiel grava. 
-Ni opinias ĝin ankoraŭ pli grava, la plej grava - respondis la pastro. - Pri tio atestas niaj urboj de la mortintoj, kiuj 
okupas la tutan teron de la okcidenta dezerto. Pri tio atestas 
ankaŭ niaj piramidoj, tomboj de la faraonoj de la antikva ŝtato, kaj la mnemonioj, grandegaj tomboj, elhakitaj en la ŝtonegoj, por la reĝoj de la nuna epoko. La enterigo kaj la tombo estas grava afero, la plej grava homa afero. En la korpaformo ni vivas kvindek aŭ cent jarojn, niaj ombroj daŭras 
dekojn da jarmiloj, ĝis plena puriĝo. La asiriaj barbaroj ridas 
nin, ni oferas pli multe da tempo al la mortintoj ol al la vivantoj; sed ili plorus sian malzorgon pri la mortintoj, se ili konus 
kiel ni la misteron de la morto kaj tombo. 
La princo ektremis. 
-Vi timigas min - diris li. - Ĉu vi forgesis, ke inter la 
mortintoj mi posedas du karajn estaĵojn, kiuj ne estas enterigitaj laŭ la egipta ceremoniaro?... 
-Kontraŭe. Ĝuste nun oni faras iliajn mumiojn. Sara kaj 
via filo havos ĉion, kion ili bezonos en la longa migrado. 
-Ĉu vere?... - demandis Ramzes preskaŭ kun ĝojo. 
-Mi certigas vin, ke estas tiel - respondis la pastro - kaj 
ke estos farita ĉio, kio estas necesa, por ke vi trovu ilin feliĉaj, 
kiam ankaŭ vin tedos la surtera vivo. 
La princo aŭskultis tre kortuŝita. 
-Vi do pensas, sankta viro - demandis li - ke mi retrovos iam mian filon kaj povos diri al ĉi tiu virino: Sara, mi scias, ke mi estis por vi tro severa?... 
-Mi estas tiel certa, kiel pri tio, ke mi vidas vin, nobla sinjoro. 
-Parolu... parolu pri tio!... - ekkriis la princo. - La homo ne pensas pri la tomboj, ĝis kiam li ne metos tien parton 
de si mem... Kaj min, min frapis tia malfeliĉo, ĝuste en la momento, kiam mi pensis, ke ekster faraono ekzistas neniu pli 
potenca ol mi! 
-Vi demandis min, sinjoro - komencis Mentezufis - kia 
diferenco ekzistas inter la bruligado de la mortintoj kaj farado 
de mumio? Sama, kiel inter la detruo de la vesto kaj konservado en la ŝranko. Se la vesto estas konservata, ĝi multfojepovas ankoraŭ esti utila, kaj se vi havas nur unu, estus frenezo bruligi ĝin. 
-Tion mi ne komprenas - intermetis la princo. - Tion vi 
ne instruas eĉ en la supera lernejo... 
-Sed ni povas diri tion al la kronprinco. Via ekscelenco 
scias - daŭrigis la pastro - ke la homa estaĵo konsistas el tri 
partoj: korpo, dia fajrero kaj ombro aŭ Ka, kiu kunigas la korpon kun la dia fajrero. Kiam la homo mortas, lia ombro kaj la 
fajrero foriĝas de la korpo. Se la homo vivus sen peko, lia dia 
fajrero kun la ombro tuj irus inter la diojn ĝui la eternan vivon. Sed ĉiu homo pekas, malpurigas sin en la mondo, kaj tial 
lia ombro Ka devas sin purigi, iafoje milojn da jaroj. Ĝi purigas sin tiamaniere, ke nevidebla ĝi vagas sur nia tero, inter la 
homoj kaj plenumas bonajn farojn. La ombroj de la krimuloj, 
eĉ en la postmorta vivo krimas kaj definitive pereigas sin kaj 
sian dian fajreron. Ne estas sendube mistero por via ekscelenco, ke la ombro Ka tute similas la homon, sed ŝajnas teksita 
el tre delikata nebulo. La ombro havas kapon, manojn kaj 
korpon, ĝi povas paŝi, paroli, ĵeti aŭ levi objektojn, kaj eĉ, 
precipe dum kelkcento da unuaj jaroj post la morto devas de 
tempo al tempo iom manĝi. Poste sufiĉas al li la bildoj de la 
nutraĵoj... Sed la ĉefan forton la ombro ĉerpas el la korpo, 
kiun ĝi lasis sur la tero. Se ni ĵetas la korpon en tombon, ĝi 
rapide putriĝas kaj la ombro devas sin nutri per la polvo kaj 
putraĵo. Se ni bruligas la korpon, la ombro havas nur cindron 
kiel nutraĵon. Sed se ni faras el la korpo mumion, t. e. se ni 
enbalzamigas la korpon por jarmiloj, la ombro Ka estas ĉiam 
sana kaj forta kaj pasigas la tempon de la puriĝo trankvile, eĉ 
agrable. 
-Strangaj aferoj!... - murmuretis la kronprinco.-Pri la postmorta vivo la pastroj dum jarmilaj esploroj 
eksciis multajn gravajn detalojn. Oni konvinkiĝis, ke se en la 
korpo de la mortinto restas la internaĵoj, lia ombro Ka havas 
grandegan apetiton, bezonas tiom da nutraĵo, kiom la homo; 
kaj kiam mankas la nutraĵo, ĝi ĵetas sin sur la vivantajn kaj 
elsuĉas ilian sangon. Sed se oni forigas el la korpo la internaĵojn, kiel ni faras, la ombro povas vivi preskaŭ sen nutraĵo: 
ĝia propra korpo, enbalzamigita kaj plenigita per bonodoraj 
herboj, sufiĉas al ĝi por jarmiloj. Oni konstatis ankaŭ, ke kiam 
la tombo de la mortinto estas malplena, la ombro sopiras al 
la mondo kaj senbezone vagas sur la tero. Sed se en la postmorta kapelo ni metas vestojn, meblojn, armilojn, vazojn kaj 
instrumentojn, kiujn amis la mortinto; se ni kovras la murojn 
per pentraĵoj, prezentantaj: festenojn, ĉasojn, diservojn, militojn kaj entute okazojn, en kiuj partoprenis la mortinto, se 
ni aldonas statuetojn de la personoj de lia familio, de servistoj, ĉevaloj, hundoj kaj brutoj; - tiam la ombro ne revenas 
senbezone en la mondon, ĉar ĝi trovas ĝin en sia postmorta 
domo. Fine oni eksciis, ke multaj ombroj, eĉ plenuminte la 
penton, ne povas eniri en la landon de la eterna feliĉo, ĉar ili 
ne konas la konvenajn preĝojn, ĵurojn kaj interparoladojn 
kun la dioj. Ni antaŭzorgas tion, envolvante la mumiojn en 
papirusojn, sur kiuj estas skribitaj la sentencoj, kaj metante 
en iliajn ĉerkojn "La libron de la mortintoj". Unuvorte nia funebra ceremoniaro certigas al la ombro fortojn, gardas ĝin de 
la maloportunaĵoj kaj de la sopiro al la tero, faciligas al ĝi la 
eniron inter la diojn kaj antaŭgardas la vivantojn de la malutiloj, kiujn povus kaŭzi al ili la ombroj. Nia granda zorgemo 
pri la mortintoj havas ĝuste tian celon; jen kial ni konstruaspor ili preskaŭ palacojn kaj aranĝas tie plej elegantajn 
loĝejojn. 
La princo momenton konsideris, fine li diris: 
-Mi komprenas, ke vi faras grandan favoron al la senfortaj 
ombroj, provizante ilin je ĉio necesa. Sed... kiu pruvos al mi, 
ke la ombroj ekzistas?... Pri tio, ke ekzistas senakva dezerto 
- daŭrigis la princo - mi scias, ĉar mi vidas ĝin, ĉar mi dronis en ĝiaj sabloj kaj spertis ĝian fajran sunon. Pri tio, ke ekzistas landoj, kie la akvo ŝtoniĝas kaj la vaporo fariĝas blanka lanugo - mi ankaŭ scias, ĉar parolis pri tio konfidindaj 
atestantoj... Sed kiel vi scias pri la ombroj, kiujn vidis neniu, 
kaj pri ilia postmorta vivo, se neniu homo revenis de tie? 
-Vi eraras, sinjoro - respondis la pastro. - La ombroj 
multfoje sin montris al la homoj, eĉ rakontis al ili siajn sekretojn. Oni povas vivi en Teboj dek jarojn kaj ne vidi pluvon; 
oni povas vivi sur la tero cent jarojn kaj ne vidi ombron. Sed 
kiu vivus centojn da jaroj en Teboj, aŭ milojn da jaroj sur la 
tero, vidus pli ol unu pluvon kaj pli ol unu ombron!... 
-Kiu vivis milojn da jaroj?... - demandis la princo. 
-Vivis, vivas kaj vivos la sankta pastraro - respondis 
Mentezufis. - Ĝi antaŭ tridek mil jaroj ekloĝis sur la bordoj 
de Nilo, ĝi esploris dum ĉi tiu tempo la ĉielon kaj teron, ĝi 
kreis nian saĝon kaj desegnis la planojn de la kampoj, akvobaroj, kanaloj, piramidoj kaj temploj... 
-Tio estas vera - respondis la princo. - La pastraro estas saĝa kaj potenca, sed kie... estas la ombroj?... Kiu vidis 
ilin kaj parolis kun ili?... 
-Sciu pri tio, sinjoro - predikis Mentezufis - ke ombro 
estas en ĉiu vivanta homo. Kaj kiel ekzistas homoj, kiuj posedas grandegan forton aŭ penetreman rigardon, same ekzis-tas homoj, kiuj havas eksterordinaran kapablon, ke ili povas 
dum la vivo eligi sian propran ombron... Niaj sekretaj libroj 
estas plenaj de plej konfidindaj rakontoj pri ĉi tiu temo. Pli ol 
unu profeto sciis fali en dormon, similan al la morto. Tiam lia 
ombro, eliĝinte el la korpo, en la daŭro de unu momento sin 
transportis Tiron, Ninivon, Babilonon, rigardis kion ĝi bezonis, aŭskultis la diskutojn, kiuj nin interesas, kaj post la vekiĝo 
de la profeto, detale raportis pri ĉio. Pli ol unu malbonvola 
sorĉisto, same ekdorminte, sendis sian ombron en la domon 
de malamata homo, kaj tie renversis aŭ detruis la meblojn kaj 
timigis la familion. Iafoje okazis, ke la homo, atakata de la 
ombro de la sorĉisto, batis ĝin per lanco aŭ glavo. Tiam en la 
atakata domo aperis sangaj signoj, kaj la sorĉisto havis sur sia 
korpo la saman vundon, kiun ricevis la ombro. Multfoje ankaŭ la ombro de vivanta homo aperis kune kun li, kelke da 
paŝoj de li... 
-Mi konas tiajn ombrojn!... - murmuretis ironie la princo. 
-Mi devas aldoni - daŭrigis la pastro - ke ne nur la homoj, sed ankaŭ la bestoj, kreskaĵoj, ŝtonoj, konstruaĵoj kaj 
mebloj havas tiajn ombrojn. Sed (stranga afero?) la ombro de 
la senviva objekto ne estas senviva: ĝi moviĝas, transiras de 
unu loko en alian, eĉ pensas kaj komunikas siajn pensojn per 
diversaj signoj, plej ofte per frapado. Kiam la homo mortas, 
lia ombro vivas kaj sin montras al la homoj. En niaj libroj oni 
notis milojn da tiaj okazoj. Unuj ombroj postulis nutraĵon, 
aliaj promenis en la loĝejo, laboris en la ĝardeno, aŭ ĉasis sur 
la montoj kun la ombroj de siaj hundoj kaj katoj. Aliaj timigis la homojn, detruis ilian havon, suĉis ilian sangon, eĉ logis al diboĉo... Sed estis ankaŭ bonaj ombroj: de patrinoj,gardantaj siajn infanojn; de soldatoj, avertantaj pri malamikaj embuskoj; de pastroj, kiuj malkovris al ni gravajn sekretojn... Ankoraŭ dum la 18-a dinastio la ombro de Ĥeopso 
(kiu terure premegis la popolon, konstruante la piramidon 
por si kaj pentofaras pro tio), sin montris en la nubiaj orminejoj kaj kompatanta la suferojn de la laborantaj sklavoj, 
malkovris al ili novan fonton de akvo. 
-Vi rakontas interesajn aferojn, sankta viro - respondis 
Ramzes - permesu do ankaŭ al mi diri ion al via ekscelenco. 
Foje nokte, en Pi-Bast, oni montris al mi mian ombron... Ĝi 
tute similis min, eĉ estis same vestita kiel mi. Sed baldaŭ mi 
konvinkiĝis, ke tio ne estas ombro, sed vivanta homo, Likon, 
malnobla mortiginto de mia filo... Li komencis siajn krimojn 
per tio, ke li persekutis la Fenicianinon Kaman. Mi promesis 
rekompencon al tiu, kiu kaptos lin... Sed nia polico ne nur ne 
kaptis lin, sed eĉ lasis lin ŝteli la saman Kaman kaj mortigi 
senkulpan infanon... Hodiaŭ mi aŭdas, ke oni kaptis Kaman, 
sed mi scias nenion pri tiu krimulo. Verŝajne li vivas libera, 
sana, gaja kaj ĝuas la ŝtelitajn trezorojn; eble eĉ li preparas sin 
al nova krimo!... 
-Tiom da homoj persekutas ĉi tiun krimulon, ke fine oni 
nepre kaptos lin - diris Mentezufis. - Kaj kiam li falos en 
niajn manojn Egipto pagos al li la ĉagrenojn, kiujn li kaŭzis 
al ĝia kronprinco. Kredu al mi, sinjoro, vi povas antaŭe pardoni al li ĉiujn kulpojn, ĉar la puno egalos ilian grandecon.1 
-Mi preferus teni lin en mia propra mano - respondis la 
princo. - Danĝera afero estas havi tian ombron dum la vivo! ... 
Ne tre edifita per tia konkludo el la leciono, la sankta Mentezufis adiaŭis la princon. Post li eniris en la tendon Tutmozis, konigante, ke la Grekoj jam preparas la lignaron por la 
ĉefo kaj ke dekkelko da libiaj virinoj konsentis plori dum la 
funebra ceremonio. 
-Ni ĉeestos - diris la kronprinco. - Ĉu vi scias, ke oni 
mortigis mian filon?... Tiel malgrandan infanon!... Kiam mi 
portis lin, li ridis kaj etendis al mi la manetojn!... Nekomprenebla afero, ke la homa koro povas enhavi tiom da malnobleco! Se Likon atencus mian vivon, mi komprenus, eĉ pardonus... Sed mortigi infanon... 
-Ĉu oni rakontis al vi pri la sindono de Sara? - demandis Tutmozis. 
-Jes. Ŝajnas al mi, ke ŝi estis la plej fidela el miaj virinoj kaj 
ke mi maljuste agis kun ŝi... Sed kiel tio estas ebla - ekkriis 
la princo batante la tablon per la pugno - ke ĝis nun oni ne 
kaptis ankoraŭ la malnoblan Likonon?... Fenicianoj ĵuris al 
mi pri tio, mi promesis rekompencon al la policestro... Io 
kaŝita estas en tio!... 
Tutmozis proksimiĝis al la princo kaj murmuretis: 
-Estis ĉe mi sendito de Hiram, kiu, timante la koleron de 
la pastroj, kaŝas sin, antaŭ ol li forlasos Egipton... Hiram, oni 
diras, eksciis de la policestro de Pi-Bast, ke... Likon estas kaptita... Sed silentu!... - diris Tutmozis kun timo. 
La princo ekkoleris por unu momento, sed tuj trankviliĝis. 
-Kaptita?... - ripetis li. - Kial tio estas sekreto?... 
-Ĉar la policestro devis transdoni lin al la sankta Mefres, 
laŭ lia ordono en la nomo de la plej alta kolegio...-Ah... ah!... - ripetis la princo. - Do la respektinda Mefres kaj la plej alta kolegio bezonas la homon, kiu tiel similas 
min?... Ah!... Al mia infano kaj Sara ili preparas belan enterigon... ili enbalzamigas iliajn restaĵojn... Sed la mortiginton 
ili kaŝas en sendanĝera loko... Ah!... Ankaŭ la sankta Mentezufis estas granda saĝulo. Li rakontis al mi hodiaŭ ĉiujn misterojn de la postmorta vivo, klarigis la tutan funebran ceremoniaron, kvazaŭ mi mem estus pastro almenaŭ de la tria 
rango. Sed pri la aresto de Likon kaj ke Mefres kaŝas la mortiginton li ne diris eĉ unu vorton... Ah... 
-Ŝajnas al mi, sinjoro, ke tio ne devas mirigi vin - intermetis Tutmozis. - Vi scias, ke la pastroj jam suspektas vin pri 
malbonvolo kaj estas singardaj... Tiom pli... 
-Kio?... 
-Ke lia sankteco estas tre malsana. Tre... 
-Ah... ah!... mia patro estas tre malsana, kaj dume mi, en 
la fronto de la armeo devas gardi la dezerton, por ke la sabloj ne forkuru el ĝi!... Jes, lia sankteco devas esti tre malsana, 
ĉar la pastroj estas tre bonvolaj por mi... Ili ĉion montras al 
mi kaj pri ĉio parolas, ekster tio, ke Mefres kaŝis Likonon... 
-Tutmozis - diris subite la princo - ĉu ankaŭ hodiaŭ vi 
opinias, ke mi povas kalkuli je la armeo?... 
-Ordonu nur, kaj ni iros al la morto... 
-Ankaŭ pri la nobelularo vi estas certa?... 
-Kiel pri la armeo. 
-Bone - respondis la kronprinco. - Nun ni povas fari la 
lastan servon al Patroklo.XXIII 
En la daŭro de kelke da monatoj, en kiuj Ramzes plenumis la devojn de vic-reĝo en Malsupra Egipto, la sankta 
patro pli kaj pli malsaniĝis. Kaj proksimiĝis la momento, en 
kiu la sinjoro de la eterneco, vekanta ĝojon en la koroj, la 
monarĥo de Egipto kaj de ĉiuj landoj, kiujn lumigas la suno, 
estis okuponta lokon inter siaj respektindaj antaŭuloj, en la 
tebaj katakomboj, kiuj kuŝas trans la urbo Teboj. 
La potenculo, kiu disdonis vivon al la regnanoj kaj havis la 
rajton forpreni de la edzoj iliajn edzinojn, ne estis ankoraŭ tre 
maljuna. Sed la tridekjara regado tiel lacigis lin, ke li mem jam 
ekdeziris ripozi, retrovi sian junecon kaj belecon, en la okcidenta lando, kie ĉiu faraono, sen ĉagrenoj, regas eterne popolojn tiel feliĉajn, ke neniu, neniam volis reveni de tie. 
Ankoraŭ antaŭ duono da jaro la sankta estro mem plenumis ĉiujn devojn de sia reĝa posteno, sur kiu estis bazita la 
sendanĝero kaj feliĉo de la tuta videbla mondo. 
Matene, tuj post la unua kanto de la koko, ĉiutage la pastroj vekis la monarĥon per himno, honoranta la leviĝantan 
sunon. La faraono tiam leviĝis de la lito kaj banis sin en ora 
ujo. Poste oni frotis lian korpon per oleoj sen prezo, murmurante preĝojn, kiuj havis la econ forpeladi la malbonajn spiritojn. 
Tiamaniere purigita kaj incensita, li iris en malgrandan kapelon, forŝiris de la pordo la argilan sigelon kaj eniris sola enla sanktejon, kie sur ebura lito ripozis la mirakla statuo de la 
dio Oziriso. La dio posedis eksterordinaran econ: ĉiunokte 
defalis liaj kruroj, brakoj kaj kapo, fortranĉitaj iam de la malbona dio Set; sed post la preĝo de la faraono ĉiuj membroj ree 
kunkreskis, sen ies helpo. 
Kiam lia sankteco konvinkiĝis, ke Oziriso ree estas sendifekta, li tiris la statuon el la lito, banis ĝin, surmetis al ĝi multekostajn vestojn kaj sidiginte ĝin sur malakita trono, incensis ĝin per parfumoj. Tio estis tre grava ceremonio: se iam ajn 
matene la membroj de Oziriso ne estu kunkreskintaj, tio estus signo, ke granda danĝero minacas Egipton, se ne la tutan 
mondon. 
Reviviginte kaj vestinte la dion, lia sankteco lasis la pordon 
de la kapelo malfermita, por ke tra ĝi fluu benoj sur la tutan 
landon. Samtempe li destinis pastrojn, kiu dum la tuta tago 
devis gardi la sanktejon, ne tiom de malbona volo de homoj, 
kiom de ilia malseriozeco. Ofte okazis, ke senpripensa mortemulo, tro proksimiĝinte al la plej sankta loko, ricevis nevideblan baton, kiu senigis lin je la konscio, eĉ je la vivo. 
Post la diservo, la sinjoro, ĉirkaŭita de kantantaj pastroj iris 
en la grandan manĝoĉambron, kie staris por li apogseĝo kaj 
malgranda tablo, kaj dek naŭ aliaj tabloj antaŭ dek naŭ statuoj, prezentantaj la dek naŭ antaŭajn dinastiojn. Kiam la 
monarĥo sidiĝis, enkuris junaj knaboj kaj knabinoj kun oraj 
teleroj, sur kiuj estis viando kaj kukoj, kaj kun kruĉoj da vino. 
La pastro, zorganta pri la manĝaĵoj, gustumis de la unua telero kaj kruĉo, kiujn oni poste surgenue donis al la faraono; 
la aliajn telerojn kaj kruĉojn oni metis antaŭ la statuoj de la 
antaŭuloj. Kiam la monarĥo, kvietiginte la malsaton, forlasisla salonon, la manĝaĵojn, destinitajn por la antaŭuloj, havis la 
rajton manĝi la princoj kaj pastroj. 
El ta manĝoĉambro la sinjoro transiris en la aŭdiencan salonon, ne malpli grandan. Tie falis antaŭ li sur la vizaĝon la 
plej altaj ŝtataj oficistoj kaj la plej proksima familio; poste la 
ministro Herhor, la plej alta trezoristo, la plej alta juĝisto kaj 
la plej alta estro de la polico prezentis al li raportojn pri la 
ŝtataj aferoj. La legado estis interrompata per religia muziko 
kaj danco, dum kiuj oni superŝutis la tronon per kronoj kaj 
bukedoj. 
Post la aŭdienco, lia sankteco transiris en flankan kabineton por iom dormeti. Poste li faris oferojn al la dioj, el vino kaj 
incenso, kaj rakontis al la pastroj siajn sonĝojn, laŭ kiuj la 
saĝuloj redaktis la plej altajn ordonojn en la aferoj, kiujn devis 
decidi lia sankteco. 
Sed iafoje, kiam li ne havis sonĝojn, aŭ kiam la klarigoj ne 
ŝajnis al la faraono ĝustaj, lia sankteco ridetis bonkore kaj 
ordonis agi en la afero tiel aŭ alie. La ordono estis leĝo, kiun 
neniu povis ŝanĝi, eble nur en la plenumo de la detaloj. 
En la posttagmezaj horoj lia sankteco, portata en portilo, 
sin montris en la korto al sia fidela gvardio, kaj poste suriris 
terason kaj rigardis al la kvar partoj de la tero, por sendi al ili 
sian benon. Tiam sur la supro de la pilonoj oni pendigis flagojn, kaj sonis potencaj trumpetoj. Kiu ajn aŭdis ilin, en la 
urbo aŭ sur la kampo, Egiptano aŭ barbaro, falis sur la viza- 
ĝon, por ke ankaŭ sur lian kapon fluu parteto de la plej alta 
favoro. 
En tia momento ne estis permesite bati homon, nek beston: la bastono levita super la dorso, mem malleviĝis. Se krimulo, kondamnita al la morto, sukcesis pruvi, ke oni legis alli la verdikton en la momento de la apero de la sinjoro de la 
ĉielo kaj tero, oni malgrandigis lian punon. Ĉar antaŭ la faraono paŝas la forto, kaj post li la pardono. 
Feliĉiginte tiel sian popolon, la estro de ĉio, kio ajn estas 
sub la suno promenis en siaj ĝardenoj, inter palmoj kaj sovaĝaj figujoj; tie li restis plej longe, tie honoris lin liaj virinoj, 
kaj ludis antaŭ li la infanoj de lia domo. Se iu el ili per sia 
beleco aŭ lerteco altiris lian atenton, li vokis ĝin al si kaj demandis: 
-Kiu vi estas, mia malgranda? 
-Mi estas la princo Binotris, filo de lia sankteco - respondis la knabo. 
-Kaj kiel oni nomas vian patrinon? 
-Mia patrino estas la sinjorino Ameses, virino de lia sankteco. 
-Kion vi scias? 
-Mi jam scias kalkuli ĝis dek kaj skribi: "Vivu eterne nia 
patro kaj dio, la sankta faraono Ramzes!..." 
La sinjoro de la eterneco bonkore ridetis kaj per sia delikata, preskaŭ diafana mano tuŝetis la frizitan kapon de la brava knabo. Tiam la infano reale fariĝis princo, kvankam lia 
sankteco daŭrigis enigme rideti. 
Sed tiu, kiun unu fojon tuŝis la dia mano, ne povis renkonti 
malsukceson en la vivo kaj devis esti levita super la aliajn. 
Por tagmanĝi, lia sankteco iris en alian manĝoĉambron kaj 
dividis sian nutraĵon kun la dioj de ĉiuj nomesoj de Egipto, 
kies statuoj staris apud la muroj. Kion ne manĝis la dioj, tion 
ricevis la pastroj kaj altranguloj de la kortego. 
Antaŭ la vespero lia sankteco akceptis la viziton de la re- 
ĝino Nikotris, la patrino de la kronprinco, rigardis religiajndancojn kaj aŭskultis koncerton. Poste li ree iris sin bani, kaj 
purigita penetris en la kapelon de Oziriso, por senvestigi kaj 
kuŝigi en la liton la miraklan dion. Farinte tion, li sigelis la 
pordon de la kapelo kaj ĉirkaŭita de pastra procesio, iris en 
sian dormoĉambron. 
La pastroj ĝis la leviĝo de la suno en apuda ĉambro mallaŭte preĝis al la animo de la faraono, kiu dum la dormo estas inter la dioj. Tiam ili prezentis al ĝi petojn pri sukcesa 
plenumo de kurantaj ŝtataj aferoj, pri protekto de la limoj de 
Egipto kaj de la reĝaj tomboj, por ke neniu ŝtelisto kuraĝu 
eniri tien kaj interrompi la eternan ripozon de la glorplenaj 
potenculoj. Sed la pastraj preĝoj, verŝajne de la nokta laciĝo, 
ne ĉiam estis efikaj: la embarasoj de la ŝtato kreskis, kaj oni 
ŝtelis en la sanktaj tomboj ne nur multekostajn objektojn, sed 
eĉ mumiojn de la faraonoj. 
Tio estis la rezultato de la gastado en la lando de diversaj 
fremduloj kaj idolistoj, de kiuj la popolo lernis malŝati la egiptajn diojn kaj plej sanktajn lokojn. 
La ripozo de la sinjoro de la sinjoroj estis interrompata unu 
fojon, noktomeze. En ĉi tiu horo la astrologoj vekis lian sanktecon kaj konigis al li, en kiu fazo estas la luno, kiuj planedoj 
brilas super la horizonto, kiu stelaro trapasas la meridianon 
kaj entute ĉu ne okazis io eksterordinara. Ĉar iafoje aperis 
nuboj, la steloj falis pli multenombre ol ordinare, aŭ transflugis super la tero fajraj globoj. 
La sinjoro aŭskultis la raporton de la astrologoj, en okazo 
de ia eksterordinara fenomeno trankviligis ilin pri la sendan- 
ĝereco de la mondo kaj ordonis noti ĉiujn observojn en specialaj tabeloj, kiujn oni ĉiumonate sendis al la pastroj de la 
templo de Sfinkso, la plej grandaj saĝuloj, kiujn posedis Egip-to. Ili faris konkludojn el la tabeloj, sed la plej gravajn ili komunikis al neniu, eble nur al siaj ĥaldeaj kolegoj en Babilono. 
Post noktomezo la faraono jam povis dormi ĝis la matena 
kanto de la kokoj, se li deziris. 
Tiel pian kaj laboreman vivon, ankoraŭ antaŭ duono da 
jaro vivis la bona dio, disdonanto de la protekto, vivo kaj sano, tage kaj nokte gardanta la teron kaj ĉielon, la videblan kaj 
nevideblan mondon. Sed de duono da jaro, la eterne vivanta lia animo pli kaj pli ofte estis laca de la teraj aferoj kaj de 
sia korpa ŝelo. Estis tagoj, en kiuj li manĝis nenion, kaj noktoj, en kiuj li tute ne dormis. Iafoje dum la aŭdienco sur lia 
kvieta vizaĝo aperis signoj de profunda doloro, tre ofte, pli kaj 
pli ofte li svenis. 
La reĝino Nikotris terurita, la nobla Herhor kaj pastroj 
multfoje demandis la estron, kio estas al li. Sed la sinjoro levis la ŝultrojn kaj silentis, ĉiam plenumante siajn lacigajn devojn. 
Tiam la kortegaj kuracistoj komencis nerimarkeble doni al 
li la plej fortajn rimedojn por refortigi lin. Oni miksis al lia 
vino cindron de ĉevalo kaj bovo, poste de leono, rinocero kaj 
elefanto; sed la potencaj rimedoj havis nenian efikon. Lia 
sankteco tiel ofte svenis, ke oni ĉesis legi al li la raportojn. 
Unu tagon Herhor kun la reĝino kaj pastroj petegis la sinjoron, ke li permesu esplori sian dian korpon. La sinjoro konsentis, la kuracistoj aŭskultis lin kaj palpis, sed ekster granda malgrasiĝo trovis neniun danĝeran simptomon. 
-Kion sentas via sankteco? - demandis fine la plej saĝa 
kuracisto. 
La faraono ekridetis.-Mi sentas - respondis li - ke jam estas por mi tempo 
reveni al mia suna patro. 
-Tion via sankteco ne povas fari, sen plej granda malutilo por viaj popoloj - rapide intermetis Herhor. 
-Mi lasos al vi mian filon, Ramzeson, kiu estas leono kaj 
aglo en unu persono - respondis la sinjoro. - Kaj vere, se vi 
obeos lin, li preparos al Egipto tian sorton, pri kia oni neniam aŭdis de la komenco de la mondo. 
La sankta Herhor kaj aliaj pastroj ektremis de tia promeso. Ili sciis, ke la kronprinco estas leono kaj aglo en unu persono, kaj ke ili devas lin obei. Sed ili preferus ankoraŭ longajn 
jarojn havi jen ĉi tiun favoran sinjoron, kies koro, plena de 
kompato, estis kvazaŭ la norda vento, kiu alportas la pluvon 
al la kampoj kaj refreŝigas la homojn. 
Kaj tial ĉiuj, kvazaŭ unu homo, falis teren kaj ĝemante ku- 
ŝis sur la ventroj, ĝis la faraono konsentis sin submeti al kuracado. 
Tiam la kuracistoj por tuta tago elportis lin en la ĝardenon, 
inter bonodorajn pinglajn arbojn, nutris lin per pecetigita 
viando, donis al li por trinki fortan buljonon, lakton kaj maljunan vinon. La nutraj rimedoj refortigis lian sanktecon proksimumie por unu semajno, sed baldaŭ venis nova malfortiĝo, 
kaj por venki ĝin oni devigis la sinjoron trinki freŝan sangon 
de bovidoj, devenantaj de Apiso. 
Sed la sango ankaŭ ne por longe helpis, kaj oni devis peti 
konsilon de la ĉefpastro de la malbona dio Set. 
Ĉe ĝenerala timo eniris la malgaja pastro, ekrigardis lian 
sanktecon kaj konsilis teruran rimedon. 
-Oni devas - diris li - doni al la faraono sangon de senkulpaj infanoj, ĉiutage unu pokalon...La pastroj kaj altranguloj, plenigantaj la ĉambron, mutiĝis 
post tia konsilo. Poste ili komencis murmureti, ke por tiu celo 
plej taŭgaj estos la infanoj de la kamparanoj, ĉar la infanoj de 
la pastroj kaj altranguloj perdas la senkulpecon jam en la lulilo. 
-Indiferente estas, kies estos la infanoj - respondis la 
kruela pastro - se nur lia sankteco havos ĉiutage freŝan sangon. 
La sinjoro, kuŝante kun fermitaj okuloj sur la lito, aŭskultis la sangan konsilon kaj murmuretojn de la korteganoj. Kaj 
kiam unu el la kuracistoj malkuraĝe demandis lierhoron, ĉu 
oni povas sin okupi pri la serĉado de taŭgaj infanoj, la faraono rekonsciiĝis. Li fiksis siajn saĝajn okulojn sur la ĉeestantoj kaj diris: 
-La krokodilo ne manĝas siajn infanojn, la ŝakalo kaj hieno donas sian vivon, por savi siajn idojn, kaj mi trinkus la 
sangon de la egiptaj infanoj, kiuj estas miaj idoj?... Vere, neniam mi supozus, ke iu kuraĝos konsili al mi tiel malnoblan 
rimedon!... 
La pastro de la malbona dio falis sur la vizaĝon, klarigante, ke la infanan sangon neniu ankoraŭ trinkis en Egipto, sed 
ke la inferaj potencoj povas tiamaniere redoni la sanon. Tia 
rimedo almenaŭ estas uzata en Fenicio kaj Asirio. 
-Hontu - respondis la faraono - en la palaco de la egiptaj potenculoj paroli pri tiel abomenaj aferoj. Ĉu vi ne scias, 
ke Fenicianoj kaj Asirianoj estas malsaĝaj barbaroj? Sed ĉe ni 
eĉ plej malklera kamparano ne kredos, ke maljuste verŝita 
sango povas esti utila por iu. 
Tiel parolis la egala al la senmortaj. La korteganoj kovris lavizaĝojn, ruĝajn de la honto, kaj la ĉefpastro de Set silente 
eliris el la ĉambro. 
Tiam Herhor, por savi la estingiĝantan vivon de la monar- 
ĥo, uzis la lastan rimedon kaj diris al la faraono, ke en teba 
templo sin kaŝas Ĥaldeano, Beroes, la plej saĝa pastro de Babilono kaj potenca miraklisto. 
-Por via sankteco - diris Herhor - li estas fremda homo 
kaj ne havas rajton doni tiel gravajn konsilojn al nia sinjoro. 
Sed permesu, reĝo, ke li ekrigardu vin, ĉar mi estas certa, ke 
li trovos rimedon kontraŭ via malsano, kaj en neniu okazo 
ofendos vian piecon per sendiaj vortoj. 
Ankaŭ ĉi tiun fojon la faraono cedis al la deziro de sia fidela servisto. Kaj post du tagoj, alvokita per ia sekreta maniero, 
venis Memfison Beroes. 
La saĝa Ĥaldeano, eĉ ne rigardante detale la faraonon, donis jenan konsilon: 
-Oni devas trovi en Egipto homon, kies preĝoj atingas la 
tronon de la Plej Alta. Kaj kiam li sincere preĝos por la faraono, la monarĥo retrovos la sanon kaj vivos longajn jarojn. 
Aŭdinte ĉi tiujn vortojn, la sinjoro ekrigardis la amase ĉirkaŭantajn lin pastrojn kaj diris: 
-Mi vidas ĉi tie tiom da sanktaj viroj, ke se iu el ili zorgos 
pri mi, mi estos sana... 
Kaj li ekridetis nerimarkeble. 
-Ni ĉiuj estas nur homoj - diris la sankta Beroes - kaj 
niaj animoj ne ĉiam povas leviĝi ĝis la piedoj de la Eterna. Sed 
mi donos al via sankteco fidindan rimedon por trovi la homon, kiu preĝas plej sincere kaj plej efike. 
-Bone, trovu lin, por ke li fariĝu mia amiko en la lasta horo de mia vivo.Post la favora respondo de la sinjoro, la Ĥaldeano postulis ĉambron de neniu loĝatan kaj havantan nur unu pordon. 
Kaj en la sama tago, unu horon antaŭ la subiro de la suno, li 
ordonis transporti tien lian sanktecon. 
En la destinita horo kvar plej altaj pastroj vestis la faraonon per nova lina robo, diris super li grandan preĝon, kiu tute 
certe forpeladis la malbonajn fortojn kaj sidiginte lin en simplan cedran portilon, transportis la sinjoron en la malplenan 
ĉambron, kie estis nur malgranda tablo. 
Tie jam estis Beroes kaj turnita al la oriento preĝis. 
Kiam la pastroj eliris, la Ĥaldeano fermis la pezan pordon 
de la ĉambro, surmetis sur la ŝultrojn purpuran skarpon, kaj 
sur la tablo antaŭ la faraono metis vitran nigran globon. En 
la maldekstran manon li prenis akran ponardon el babilona 
ŝtalo, en la dekstran - bastonon, kovritan per misteraj signoj, 
kaj per ĉi tiu bastono desegnis en la aero rondon ĉirkaŭ si kaj 
la faraono. Poste, turnante sin al unu post la alia al la kvar 
partoj de la mondo, li murmuretis: 
"Amorul, Taneha, Latisten, Rabur, Adonai... Ekkompatu 
kaj purigu min, Patro ĉiela, favora kaj kompatema... Verŝu 
sur la neindan vian serviston la sanktan benon kaj etendu 
vian ĉiopovan brakon kontraŭ la spiritoj obstinaj kaj ribelaj, 
por ke mi povu trankvile konsideri viajn sanktajn verkojn..." 
Li interrompis kaj sin turnis al la faraono: 
-Mer-amen-Ramzes, ĉefpastro de Amon, ĉu en la nigra 
globo vi rimarkas fajreron? 
-Mi vidas blankan fajreron, kiu ŝajnas moviĝi, kiel abelo 
super floro... 
-Mer-amen-Ramzes, rigardu la fajreron kaj ne deturnu deĝi viajn okulojn... Rigardu nek dekstren, nek maldekstren, 
nenien, kio ajn aperus de la flankoj... 
Kaj ree li murmuretis: 
"Baralanensis, Baldaĥiensis, per la potencaj princoj Genio, 
Laĥidae, ministroj de la infera regno, mi alvokas vin per la 
forto de la plej alta majesto, kiu estas verŝita sur min, mi ĵure 
petas kaj ordonas..." 
En tiu momento la faraono skuiĝis de abomeno. 
-Mer-amen-Ramzes, kion vi vidas? - demandis la Ĥaldeano. 
-El post la globo elrigardas ia terura kapo... ĝiaj flavruĝaj 
haroj stariĝas rekte, ĝia vizaĝo estas verda... la pupiloj estas 
turnitaj malsupren, oni vidas nur la blankon de la okuloj... la 
buŝo estas larĝe malfermita, kvazaŭ por krii. 
-Tio estas la Teruro - diris Beroes kaj turnis super la globon la pinton de la ponardo. 
Subite la faraono sin fleksis ĝis la tero. 
-Sufiĉe!... - ekkriis li - kial vi tiel turmentas min?... La 
laca korpo volas ripozi, la animo - flugi en la landon de la 
eterna lumo... Kaj vi ne nur ne permesas al mi morti, sed eĉ 
elpensas novajn turmentojn... Ah!... mi ne volas... 
-Kion vi vidas? 
-De la plafono ĉiumomente malleviĝas kvazaŭ du araneaj 
piedoj, teruraj... Dikaj kiel palmoj, kovritaj de haroj, kun hokoj ĉe la fino... Mi sentas, ke super mia kapo flugpendas 
grandega araneo kaj teksas ĉirkaŭ mi retojn el ŝipaj ŝnuregoj ... 
Beroes turnis la ponardon supren. 
-Mer-amen-Ramzes - diris li - senĉese rigardu la fajreron kaj ne turnu la okulojn flanken..."Jen estas la signo, kiun mi levas en via ĉeesto - murmuretis li. - Jen mi estas potence armita per la dia helpo, mi 
antaŭvidanta kaj sentima, kiu ĵure elvokas vin... Aye, Saraye, 
Aye, Saraye... per la nomo de la potenca kaj eterne vivanta 
Dio..." 
En ĉi tiu momento sur la vizaĝo de la faraono aperis kvieta 
rideto. 
-Ŝajnas al mi - diris la sinjoro - ke mi vidas Egipton... 
la tutan Egipton... Jes, tio estas Nilo, la dezerto... Ĉi tie 
Memfiso, tie Teboj... 
Efektive, li vidis Egipton, la tutan Egipton, sed ne pli grandan, ol la aleo de lia palaca ĝardeno. La stranga bildo havis 
tamen la econ, ke se la faraono pli atente rigardis iun punkton, la punkto pligrandiĝis preskaŭ ĝis natura grandeco. 
La suno estis subiranta, verŝante sur la teron ore-purpuran 
lumon. La tagaj birdoj prepariĝis al la dormo, la noktaj vekiĝis 
en la kaŝejoj. En la dezerto oscedis la hienoj kaj ŝakaloj, kaj 
la dormetanta leono streĉis siajn potencajn membrojn, sin 
preparante persekuti la akiron. 
La nila fiŝisto rapide eltiris la retojn, la grandaj transportaj ŝipoj albordiĝis. La laca kamparano deprenis de la gruo la 
sitelon, per kiu la tutan tagon li ĉerpis la akvon. En la urboj 
oni ekbruligis la lumojn, en la temploj la pastroj kolektiĝis 
por la vesperaj preĝoj. Sur la vojoj malleviĝis la polvo, kaj 
eksilentis la grinco de la veturilaj radoj. De la supro de la pilonoj eksonis ĝemaj voĉoj, alvokantaj la popolon al preĝo. 
Post momento la faraono rimarkis kun miro kvazaŭ aron 
da arĝentaj birdoj, flugpendantaj super la tero. Ili elflugis el 
la temploj, palacoj, fabrikoj, ŝipoj, kamparaj domoj, eĉ el la 
minejoj. Komence ĉiu el ili rapidis supren kiel sago; sed tuj ĝirenkontis sub la ĉielo alian arĝente-flugilan birdon, kiu baris 
al li la vojon, batis ĝin per ĉiuj fortoj, kaj ambaŭ senvivaj falis teren. 
Tio estis la nekonsentaj homaj preĝoj, kiuj malhelpis unu 
alian leviĝi ĝis la trono de la Eterna... 
La faraono atente aŭskultis... Komence atingis lin nur la 
murmuro de la flugiloj; sed baldaŭ li jam povis distingi la vortojn. 
Kaj li aŭdis malsanulon, kiu preĝis pri la resaniĝo, kaj samtempe kuraciston, kiu petegis, ke la paciento plej longe estu 
malsana. Mastro petis Amonon, ke li gardu lian grenejon kaj 
stalon; ŝtelisto etendis la manojn al la ĉielo, por ke li povu sen 
malhelpo elkonduki malpropran bovinon kaj plenigi sakojn 
per malpropra greno. Iliaj preĝoj tuŝegis unuj aliajn, kiel ŝtonoj senditaj per ĵetilo. 
Migranto en la dezerto falis sur la sablon, petegante la nordan venton, ke ĝi alportu al li akvan guton; maristo batis la 
ferdekon per la frunto, por ke la orientaj ventoj blovu ankoraŭ unu semajnon. Kamparano volis, ke plej rapide sekiĝu 
la kotujoj post la superakvo; malriĉa fiŝisto postulis, ke la kotujoj sekiĝu neniam. 
Iliaj preĝoj rompis unu alian kaj ne atingis la diajn orelojn 
de Amon. 
La plej granda bruo regis super la ŝtonminejoj, kie la krimuloj, ligitaj per ĉenoj, krevigis grandajn ŝtonegojn per kojnoj, trempitaj en akvo. Tie la taga grupo de la laboristoj petegis pri la nokto, por iri dormi; la laboristoj de la nokta grupo, vekataj de la gardistoj, batis siajn brustojn, petegante, ke 
neniam subiru la suno. Tie komercistoj aĉetantaj la tranĉitajn 
kaj kvadratigitajn ŝtonojn, preĝis, ke en la minejoj estu plejgranda nombro da krimuloj, kaj la liveristoj de nutraĵo kuŝis 
sur la ventroj, sopirante, ke epidemio pereigu laboristojn kaj 
ebligu al la liveristoj pli grandan profiton. 
La preĝoj de tiuj, kiuj estis en la minejoj ankaŭ ne atingis 
la ĉielon. 
Sur la okcidenta limo la faraono ekvidis du armeojn, sin 
preparantajn al la batalo. Ambaŭ kuŝis sur la sablo, petegante 
Amonon, ke li ekstermu la malamikon. Libianoj deziris honton kaj morton al Egiptanoj; Egiptanoj ĵetis malbenojn sur 
Libianojn. 
La preĝoj de unuj kaj de aliaj, kvazaŭ du akcipitraj aroj, 
interbatalis super la tero kaj falis sur la dezerton. Amon eĉ ne 
rimarkis ilin. 
Kaj kien ajn la faraono turnis sian lacan pupilon, ĉie li vidis la samon. La kamparanoj preĝis pri la ripozo kaj pri malgrandigo de la impostoj; la skribistoj - ke kresku la impostoj 
kaj neniam finiĝu la laboro. La pastroj petis Amonon pri longa vivo por Ramzes XII-a kaj pri ekstermo de Fenicianoj, kiuj 
malbonigis al ili la financajn operaciojn; la nomarĥoj alvokis 
la dion, por ke li konservu Fenicianojn kaj plej baldaŭ permesu suriri la tronon al Ramzes XIII-a, ĉar li metos bridon sur 
la absolutismon de la pastroj. La leonoj, ŝakaloj kaj hienoj spiregis de malsato kaj de dezirego de freŝa sango; la cervoj, kapreoloj kaj leporoj kun timo forlasis la kaŝejojn, sonĝante 
konservi sian mizeran vivon ankoraŭ unu tagon. La sperto 
tamen diris al ili, ke ankaŭ en ĉi tiu nokto devas perei dekkelko, por ke ne mortu la rabuloj. 
Kaj tiel en la tuta mondo regis malpaco. Ĉiu deziris tion, 
kio plenigis aliajn per timo; ĉiu petis pri propra feliĉo, ne demandante sin, ĉu li ne malutilos al la proksimulo.Tial iliaj preĝoj, kvankam ili similis arĝentajn birdojn, flugantajn al la ĉielo, ne atingis la celon. Kaj la dia Amon, al kiu 
leviĝis neniu voĉo de la tero, apoginte la manojn sur la genuoj, pli kaj pli profundiĝis en la konsiderado de la propra dieco, kaj sur la tero pli kaj pli ofte regis la blinda forto kaj hazardo. 
Subite la faraono ekaŭdis virinan voĉon. 
-Petolulo!... petolĉjo!... revenu hejmen, jam tempo estas 
preĝi. 
-Tuj... tuj!... - respondis infana voĉo. 
La monarĥo ekrigardis tien kaj ekvidis mizeran terdomon 
de skribisto, gardanta brutojn. La posedanto, ĉe la brilo de la 
subiranta suno, skribis sian registron, lia edzino pistis per 
ŝtono tritikon por plata kuko, kaj antaŭ la domo, kvazaŭ juna 
kaprido, kuris kaj saltis sesjara knabo, ridante oni ne scias de 
kio. 
Sendube ebriigis lin la odorplena vespera aero. 
-Petolulo!... - tuj venu preĝi!... - ripetis la virino. 
-Tuj!... Tuj!... 
Kaj ree li kuris kaj ĝojis kiel freneza. 
Fine la patrino, vidante, ke la suno komencas droni en la 
sabloj de la dezerto, metis flanken la ŝtonon kaj elirinte en la 
korton, kaptis la kurantan knabon, kiel ĉevalidon. Li kontraŭstaris, sed fine cedis al la superforto. La patrino, entirinte lin en la terdomon, tuj sidigis lin sur la planko kaj tenis per 
la mano, por ke li ne forkuru. 
-Ne moviĝu - diris ŝi - krucu la krurojn kaj sidu rekte, 
la manojn kunmetu kaj levu al la ĉielo... Ah, malbona infano!... 
La knabo sciis, ke li ne evitos la preĝon; do por plej baldaŭree elkuri en la korton, li pie turnis la okulojn kaj la manojn 
al la ĉielo kaj per mallaŭta kaj kriema voĉo preĝis, senspire: 
-Mi dankas vin, bona dio Amon, ke vi gardis hodiaŭ la 
paĉjon de malfeliĉaj okazoj, kaj al la panjo donis tritikon por 
la plataj kukoj... Kaj kio ankoraŭ?... Ke vi kreis la ĉielon kaj 
teron kaj sendis al ĝi Nilon, kiu alportas al ni la panon... Kaj 
kio ankoraŭ?... Ah, mi jam scias!... Mi dankas al vi, ke tiel 
bele estas ekstere, ke kreskas floroj, kantas birdoj kaj palmoj 
naskas dolĉajn daktilojn. Kaj pro ĉio bona, kion vi donacis al 
ni, ĉiuj amu vin kiel mi kaj laŭdu pli bone ol mi, ĉar mi estas 
ankoraŭ malgranda kaj oni ne instruis al mi la saĝon. Jam 
sufiĉe... 
-Malbona infano! - murmuris la skribisto, klinita super 
sia registro. - Malbona infano, vi malzorge honoras Amonon 
... 
Sed la faraono en la mirakla globo rimarkis ion tute alian. 
La preĝo de la petolanta knabo, kiel alaŭdo leviĝis al la ĉielo 
kaj flirtante per la flugiloj, rapidis pli kaj pli alten; ĝis la trono, kie la eterna Amon, kun la manoj sur la genuoj, dronis en 
la konsiderado de la propra ĉiopoveco. 
Poste ĝi leviĝis ankoraŭ pli alten, ĝis la kapo de la dio kaj 
kantis al li ger infana voĉo: 
-Kaj pro ĉio bona, kion vi donacis al ni, ĉiuj amu vin, kiel 
mi... 
Ĉe ĉi tiuj vortoj, la dio dronanta en si mem malfermis la 
okulojn, kaj falis el ili sur la mondon radio de la feliĉo. De la 
tero ĝis la ĉielo ekregis senlima silento. Ĉiu doloro, ĉiu timo, 
ĉiu maljustaĵo ĉesis. La siblanta sago ekpendis en la aero, la 
leono haltis en sia salto sur la cervinon, la levita bastono ne 
falis sur la dorson de la sklavo. La malsanulo forgesis pri lasufero, la erarvaganta en la dezerto - pri la malsato, la malliberulo pri la ĉenoj. Kvietiĝis la ventego kaj haltis la ondo, 
preta dronigi la ŝipon. Kaj sur la tuta tero ekregis tia trankvilo, 
ke la suno jam kaŝita trans la horizonto, ree levis sian radiantan kapon... 
La faraono rekonsciiĝis. Li ekvidis antaŭ si la malgrandan 
tablon, sur ĝi la nigran globon, kaj apude la Ĥaldeanon Beroeson. 
-Mer-amen-Ramzes - demandis la pastro - ĉu vi trovis 
la homon, kies preĝoj atingos la piedojn de la Eterna? 
-Jes - respondis la faraono. 
-Ĉu li estas princo, kavaliro, profeto, aŭ eble simpla ermito? 
-Tio estas malgranda, sesjara knabo, kiu nenion petis de 
Amon, sed dankis pro ĉio. 
-Ĉu vi scias, kie li loĝas? 
-Mi scias - respondis la faraono - sed mi ne volas ŝteli 
por mi la potencon de liaj preĝoj. La mondo, Beroes, estas 
grandega akvoturno, en kiu la homoj estas ĵetataj, kiel sablo, 
kaj etas ilin la malfeliĉo. Kaj la infano donas al la homoj tion, 
kion ili ne povus doni: mallongan momenton de forgeso kaj 
trankvilo. La forgeson kaj la trankvilon... ĉu vi komprenas 
tion, Ĥaldeano? 
Beroes silentis.XXIV 
Ĉ 
e la leviĝo de la suno la dudek unuan de Hator, en la tendaron apud Sodaj Lagoj venis el Memfiso ordono, laŭ kiu 
tri regimentoj devis marŝi Libion kaj resti garnizone en la urboj, la resto de la egipta armeo kun la kronprinco devis reveni 
hejmen. 
La armeo akceptis la ordonon per ĝojaj krioj, ĉar la kelktaga restado en la dezerto jam komencis esti peza por ili. Malgraŭ la transportoj el Egipto kaj el la venkita Libio, oni ne 
havis tro multe da nutraĵo; la akvo en la putoj, rapide elfositaj, jam estis elĉerpita; la suna fajro bruligis la korpon, la flavruĝa sablo pikis la pulmojn kaj okulojn. La soldatoj komencis malsaniĝi je disenterio kaj je inflamo de la palpebroj. 
Ramzes ordonis kunmeti la tendojn. Tri regimentojn de 
aŭtoĥtonaj Egiptanoj li sendis Libion, admonante la soldatojn 
delikate agi kun la loĝantoj kaj neniam vagi unuope. La reston de la armeo li direktis al Memfiso, lasinte malgrandan 
garnizonon en la fortikaĵo kaj en la vitrofandejo. 
Je la naŭa horo matene, malgraŭ la terura varmego, ambaŭ 
armeoj jam ekmarŝis: unu al la nordo, la alia al la sudo. 
Tiam al la kronprinco proksimiĝis la sankta Mentezufis kaj 
diris: 
-Bone estus, se via ekscelenco povus pli frue atingi Memfison. En la mezo de la vojo atendos vin freŝaj ĉevaloj...-Do mia patro estas danĝere malsana? - ekkriis la princo. 
La pastro klinis la kapon. 
La princo lasis al Mentezufis la superan komandon, petante lin, ke li en nenio ŝanĝu la donitajn ordonojn, ne interkonsiliĝinte kun la civilaj generaloj. Kaj li mem, preninte Pentueron, Tutmozison kaj dudek plej bonajn aziajn rajdistojn, rapide ektrotis al Memfiso. 
Post kvin horoj ili atingis la mezon de la vojo, kaj kiel diris Mentezufis, ili trovis tie freŝajn ĉevalojn kaj novan sekvantaron. La Azianoj restis tie, la princo kun siaj du kunuloj kaj 
kun la nova eskorto, post mallonga ripozo, ekveturis antaŭen. 
-Ve al mi! - ĝemis la eleganta Tutmozis. - Ne sufiĉas, ke 
jam de kvin tagoj mi ne banis min kaj ne vidis la rozan oleon, sed mi devas ankoraŭ plenumi du streĉitajn marŝojn en 
unu tago!... Mi estas certa, ke kiam ni atingos Memfison, neniu dancistino volos ekrigardi min... 
-En kio vi estas pli bona ol mi? - demandis la princo. 
-Mi estas pli delikata! - sopiris Tutmozis. - Vi, princo, 
kutimis al la rajdado, kiel Hiksos, kaj Pentuer povus vojaĝi eĉ 
sur ruĝe brulanta fero. Sed mi, tiel delikata... 
Ĉe la subiro de la suno la vojaĝantoj venis al alta monteto, de kies supro sin sternis antaŭ ili eksterordinara pentraĵo. 
De malproksime oni vidis la verdan valon de Egipto, kaj sur 
ĝia fono, kvazaŭ vico de ruĝaj flamoj, brilis la triangulaj piramidoj. Iom dekstre de la piramidoj, la suproj de la pilonoj de 
Memfiso, envolvita en bluetan nebulon, ankaŭ ŝajnis bruli. 
-Antaŭen!... Antaŭen!... - insistis la princo. 
Post momento ree ĉirkaŭis ilin la flavruĝa dezerto kaj reeekbrilis la vico de la piramidoj, ĝis fine ĉio fandiĝis en pala 
krepusko. 
Kiam falis la nokto, la vojaĝantoj atingis la grandegan landon de la mortintoj, kiu sur la maldekstra bordo de la rivero 
sur la altaĵoj okupis spacon da kelkdeko da kilometroj. 
Tie dum la Antikva Ŝtato oni enterigis por eterne Egiptanojn: la reĝojn en grandegaj piramidoj, la princojn kaj altrangulojn en malpli grandaj, la simplulojn en terdomoj. Tie 
ripozis milionoj da mumioj ne nur de homoj, sed ankaŭ de 
hundoj, katoj, birdoj, unuvorte de ĉiuj estaĵoj, kiuj estis karaj 
al la homo dum lia vivo. 
En la tempoj de Ramzes, oni transportis Tebojn la reĝan 
kaj riĉulan tombejon, kaj en la najbaraĵo de la piramidoj oni 
enterigadis nur kamparanojn kaj metiistojn de la ĉirkaŭaĵo. 
Inter la dissemitaj tomboj la princo kaj lia sekvantaro renkontis areton da homoj, glitantaj kiel ombroj. 
-Kiu vi estas? - demandis la estro de la eskorto. 
-Ni estas malriĉaj servistoj de la faraono, kaj ni revenas de 
niaj mortintoj... Ni alportis al ili iom da rozoj, biero kaj plataj kukoj... 
-Eble vi vizitis ankaŭ fremdajn tombojn? 
-Ho dioj! - ekkriis unu el la aro - ĉu ni estus kapablaj al 
tia sakrilego?... Nur la malvirtaj Tebanoj (sekiĝu iliaj brakoj!) 
maltrankviligas la mortintojn, por drinki ilian propraĵon en la 
drinkejo. 
-Kion signifas la fajroj tie, norde? - intermetis la princo. 
-Sendube, sinjoro, vi venas de malproksime, se vi ne scias tion - oni respondis. - Morgaŭ ja revenas nia kronprinco kun la venka armeo... Granda militestro!... En unu batalo li rompis la mizerajn Libianojn... La popolo eliris el Mem-fiso, por solene saluti lin... Tridek mil kapoj... Kia krio levi- 
ĝos!... 
-Mi komprenas - murmuretis la princo al Pentuer. - La 
sankta Mentezufis sendis min antaŭe, por ke mi ne partoprenu en la triumfa iro... Sed estu tiel, hodiaŭ... 
La ĉevaloj estis lacaj kaj oni devis halti. La princo sendis 
kelke da rajdistoj mendi ŝipojn sur la rivero, kaj la reston de 
la sekvantaro li haltigis apud aro de palmoj, kiuj tiam kreskis 
inter la piramidoj kaj la sfinkso. 
La piramidoj formas nordan finon de la grandega tombejo. Sur ebenaĵo, kies supraĵo ne superas unu kvadratan kilometron, kovrita de kreskaĵoj de la dezerto, dense staras multenombraj tomboj kaj malgrandaj piramidoj, kiujn superas la 
tri plej grandaj piramidoj: de Ĥeops, Kefren kaj Mikerin, fine 
Sfinkso. La interspaco inter la kolosaj konstruaĵoj atingas apenaŭ kelkcenton da paŝoj. La tri piramidoj staras en unu vico, 
de la nord-oriento al la sud-okcidento; oriente de ĉi tiu linio, 
plej proksime de Nilo kuŝas Sfinkso, ĉe kies piedoj sin etendis la subtera templo de Horus. 
La piramidoj, kaj precipe la piramido de Ĥeops, kiel verko 
de la homa laboro, timigas per sia grandeco. Tio estas pinta 
ŝtona monteto, tridek kvin etaĝojn alta (cent tridek kvin metrojn), staranta sur kvadrata fundamento, kies ĉiu flanko estas ĉirkaŭ tricent kvindek paŝojn longa (ducent dudek sep 
metrojn). La piramido okupas kvin hektarojn, kaj ĝiaj kvar 
triangulaj muroj kovrus naŭ hektarojn. Por konstrui ĝin oni 
uzis tian amason da ŝtonoj, ke ili sufiĉus por muro pli alta ol 
la homa kresko, duonon da metro larĝa, du mil kvincent kilometrojn longa!... 
Kiam la princa sekvantaro metis la tendojn sub la mizerajarboj, kelke da soldatoj serĉis akvon, aliaj eltiris biskvitojn el 
la sakoj, Tutmozis falis teren kaj ekdormis. La princo kaj Pentuer komencis promeni kaj interparoli. 
La nokto estis tiel luma, ke oni povis vidi de unu flanko la 
grandegajn siluetojn de la piramidoj, de la alia la figuron de 
Sfinkso, kiu kompare kun ili ŝajnis malgranda. 
-Mi estas ĉi tie jam la kvaran fojon - diris la princo - kaj 
ĉiam mian koron plenigas la mirego kaj sopiro. Kiam mi studis ankoraŭ en la supera lernejo, mi pensis, ke ricevinte la 
tronon, mi konstruos ion pli faman ol la piramido de Ĥeops. 
Sed hodiaŭ mi ridas mian propran malprudenton, kiam mi 
rememoras, ke la granda faraono pagis mil sescent talentojn1 
nur por la legomoj por la laboristoj... Kie mi prenus mil sescent talentojn, eĉ nur tiom da homoj! 
-Ne enviu, sinjoro, Ĥeopson - respondis la pastro. - 
Aliaj faraonoj lasis pli bonajn verkojn: lagojn, kanalojn, ŝoseojn, templojn kaj lernejojn. 
-Ĉu oni povas kompari tion kun la piramidoj? 
-Certe ne - vive respondis la pastro. - Por mi kaj por la 
tuta popolo ĉiu piramido estas granda krimo, kaj la plej granda - tiu de Ĥeops... 
-Vi troas - penis trankviligi lin la princo. 
-Tute ne. Sian grandan tombon la faraono konstruis tridek jarojn, dum kiuj cent mil homoj laboris ĉiujare po tri monatoj. Kaj kia estas la utilo de tia laboro?... Kiun ĝi nutris, resanigis, vestis?... Kontraŭe, ĉiujare dum la laboro pereis dek 
ĝis dudek mil homoj... Alivorte la tombo de Ĥeops postulis 
kvincent mil kadavrojn... Kaj kiom da sango, larmoj, suferoj, 
kiu povus ilin kalkuli? Jen kial, sinjoro, oni ne devas miri, ke 
1 Ĉirkaŭ dek milionoj da oraj frankojla egipta kamparano ankoraŭ hodiaŭ kun timo rigardas al la 
okcidento, kie la horizonton superstaras la sangaj aŭ nigraj 
siluetoj de la piramidoj. Ili ja estas atestantoj de liaj turmentoj kaj vana laboro... Kaj kiam oni pensas, ke ĉiam estos same, ĝis kiam ĉi tiuj pruvoj de la homa malhumileco disfalos 
kaj fariĝos polvo... Sed kiam tio okazos! Jam tri mil jarojn ili 
timigas nin per sia aspekto, kaj iliaj muroj estas ankoraŭ glataj kaj la grandegaj surskriboj - legeblaj. 
-En tiu nokto, en la dezerto vi alie parolis - intermetis la 
princo. 
-Ĉar tiam mi ne rigardis ilin. Sed kiam mi havas ilin antaŭ la okuloj, kiel nun, ĉirkaŭas min la ploregantaj spiritoj de 
la turmentitaj kamparanoj kaj murmuretas: "Rigardu, kion 
oni faris kun ni!... Tamen ankaŭ niaj ostoj sentis la doloron 
kaj sopiris al la ripozo..." 
Ramzeson malagrable impresis ĉi tiu eksplodo. 
-Mia sankta patro - diris li post momento - alie prezentis al mi ĉi tiujn aferojn. Kiam ni estis ĉi tie antaŭ kvin jaroj, 
la dia sinjoro rakontis al mi la jenan historion: 
"Dum la regado de la faraono Tutmozis, venis etiopiaj senditoj por difini la sumon de la pagotaj tributoj. Tio estis malhumila popolo! Ili diris, ke unu perdita milito signifas nenion, ĉar en la dua la sorto povas esti favora por ili, kaj kelke da 
monatoj ili marĉandis pri la tributo. Vane la saĝa reĝo, volante delikate klarigi al ili, montris al ili niajn ŝoseojn kaj kanalojn. Ili respondis, ke en sia lando ili havas la akvon senpage, kie ili volas. Vane oni malkovris al ili la trezorejojn de la 
temploj, ili diris, ke ilia tero kaŝas pli multe da oro kaj multekostaj ŝtonoj, ol la tuta Egipto. Vane la sinjoro ekzercis antaŭ ili siajn armeojn, ili respondis, ke Etiopianoj estas pli mul-tenombraj, ol la soldatoj de lia sankteco. Tiam la faraono alkondukis ilin en ĉi tiun lokon, kie ni staras kaj montris al ili 
la piramidojn. La etiopiaj senditoj ĉirkaŭiris ilin, legis la surskribojn kaj... en la sekvinta tago subskribis la traktaton, kian 
oni postulis de ili." - Ĉar mi ne komprenis la historion, - 
daŭrigis Ramzes - mia sankta patro klarigis ĝin al mi. "Filo 
- diris li - ĉi tiuj piramidoj estas la eterna pruvo de la superhoma potenco de Egipto. Se iu homo dezirus konstrui al si 
piramidon, li kunmetus malgrandan amaseton da ŝtonoj kaj 
post kelke da horoj li forlasus la laboron, demandinte sin 
mem: por kio ĝi servos al mi? Dek, cent aŭ mil homoj amasigus iom pli multe da ŝtonoj, kunŝutus ilin senorde kaj forlasus la laboron post kelke da tagoj. Ĉar por kio servus la laboro? Sed kiam egipta faraono, kiam la egipta ŝtato decidas 
amasigi ŝtonojn, ĝi kunpelas milojn da homoj kaj konstruas 
eĉ kelkdekon da jaroj, ĝis kiam estos finita la laboro. Ne grave 
estas, ĉu la piramidoj estis necesaj. Estas grave, ke la volo de 
la faraono, unufoje esprimita, estu plenumita." Jes Pentuer, la 
piramido ne estas la tombo de Ĥeops, sed la volo de Ĥeops. 
Volo, kiu posedas pli da plenumantoj, ol iu ajn reĝo en la 
mondo, kaj tian ordon kaj persiston en la agado, kiel la dioj. 
Ankoraŭ en la lernejo oni instruis al mi, ke la volo estas granda forto, la plej granda forto en la mondo. Kaj tamen la homa 
volo povas levi apenaŭ unu ŝtonon. Kiel granda estas do la 
volo de la faraono, kiu amasigis monton da ŝtonoj nur tial, ke 
tiel plaĉis al li, eĉ sen iu ajn celo. 
-Ĉu ankaŭ vi, sinjoro, volus same pruvi vian potencon?... 
- demandis subite Pentuer. 
-Ne - respondis la princo sen ŝanceliĝo. - Kiam la fara-onoj jam unu fojon montris sian potencon, ili povas esti kompatemaj. Se nur oni ne provus kontraŭstari iliajn ordonojn... 
-Kaj ĉi tiu junulo havas apenaŭ dudek tri jarojn! - diris 
al si la timigita pastro. 
Ili sin turnis al la rivero kaj iom da tempo iris silente. 
-Kuŝiĝu, sinjoro - diris la pastro - ekdormu. Ni faris ne 
malgrandan vojaĝon. 
-Ĉu mi povas ekdormi?... - respondis la princo. - Jen 
ĉirkaŭas . min miloj da kamparanoj, kiuj, laŭ via diro, pereis 
dum la konstruado de la piramidoj (kvazaŭ sen la piramidoj 
ili povus vivi eterne!). Jen mi pensas pri mia sankta patro, kiu 
eble agonias en ĉi tiu momento... La kamparanoj suferas, la 
kamparanoj verŝas la sangon!... Sed kiu pruvos al mi, ke mia 
patro ne pli suferas sur sia multekosta lito, ol viaj kamparanoj, portantaj varmegajn ŝtonojn?... La kamparanoj, ĉiam la 
kamparanoj!... Por vi, pastro, nur tiu indas la kompaton, kiun 
manĝas la pedikoj. Tuta aro da faraonoj malsupreniris en la 
tombojn; kelkaj agoniis en doloro, kelkajn oni mortigis. Sed 
vi ne memoras pri ili, vi pensas nur pri la kamparanoj, kies 
tuta merito estas, ke ili naskis aliajn kamparanojn, ĉerpis la 
nilan koton aŭ puŝis en la buŝegojn de siaj bovinoj hordeajn 
globetojn. Kaj mia patro... kaj mi?... Ĉu oni ne mortigis mian 
filon kaj virinon de mia domo? Ĉu estis por mi kompatema 
Tifono en la dezerto? Ĉu ne doloris miaj ostoj post la longa 
vojaĝo?... Ĉu la libiaj sagoj ne fajfis super mia kapo? Ĉu mi 
havas traktaton kun la malsano, doloro, morto, por ke ili estu 
por mi pli kompatemaj, ol por la kamparano?... Rigardu tien 
... La Azianoj dormas kaj trankvilo loĝas en ilia brusto; kaj mi, 
ilia sinjoro, ĉagreniĝas pri la hieraŭa tago kaj maltrankviliĝas 
pri la morgaŭa. Demandu centjaran kamparanon, ĉu dumtuta sia vivo li suferis tiom da maldolĉo, kiom mi dum la kelke 
da monatoj, kiam mi estis vic-reĝo kaj militestro?... 
Antaŭ ili malrapide, de la fundo de la nokto eliĝis stranga 
ombro. Tio estis konstruaĵo kvindek paŝojn longa, tri etaĝojn 
alta, havanta ĉe la flanko kvinetaĝan turon de neordinara formo. 
-Kaj Sfinkso - diris la incitita princo - pure pastra verko!... Ĉiufoje, kiam mi vidis ĝin, tage aŭ nokte, ĉiam turmentis min la demando: kio tio estas kaj por kio?... La piramidojn 
mi komprenas. La potenca faraono volis montri sian forton, 
aŭ eble, kio estas pli prudenta, li volis garantii al si eternan vivon en trankvilo, kiun neniu ŝtelisto aŭ malamiko povus rompi. Sed ĉi tiu Sfinkso!... Sendube tio estas nia sankta pastraro, kiu havas tre grandan kaj saĝan kapon, kaj sube leonajn 
ungegojn... Abomena statuo, enigma, kiu ŝajnas esti fiera, ke 
apud ĝi ni havas aspekton de akridoj. Ĝi estas nek homo, nek 
besto, nek ŝtonego... Kio do ĝi estas? kian signifon ĝi havas? 
Kaj ĝia rideto... Vi admiras la eternan vivon de la piramidoj 
- ĝi ridetas; vi iras paroli kun la tomboj - ĝi ankaŭ ridetas. 
Ĉu verdiĝas la kampoj de Egipto, ĉu Tifono pelas siajn fajrajn 
ĉevalojn, ĉu sklavo serĉas liberecon en la dezerto, ĉu Ramzes 
Granda revenas kun la venkitaj popoloj - ĝi havas por ĉiuj la 
saman senvivan rideton. Dek naŭ reĝaj dinastioj pasis, kiel 
ombroj, ĝi ridetis kaj ridetus, se Nilo sekiĝus kaj Egipto pereus sub la sabloj. Ĉu tio ne estas monstro, tiom pli terura, ke 
ĝi havas dolĉan homan vizaĝon? Ĝi mem eterna, neniam ĝi 
sentis malĝojon pri la vanteco de la mondo, plena de mizeroj. 
-Ĉu vi ne memoras, sinjoro, la vizaĝojn de la dioj - intermetis Pentuer - aŭ ĉu vi ne vidis mumion? Ĉiuj senmortajsame trankvile rigardas la aferojn, kiuj pasas. Eĉ la homo, se 
li mem jam pasis. 
-La dioj iafoje favore aŭskultas niajn petojn - diris la 
princo kvazaŭ al si mem. - Sed ĝin kortuŝas nenio. Ĝi ne 
estas kompato, sed grandega sarkasmo kaj timo. Se mi scius, 
ke en ĝia buŝo sin kaŝas antaŭdiro por mi, aŭ rimedo relevi 
la ŝtaton, eĉ tiam mi ne kuraĝus ĝin demandi. Jen kia ĝi estas ĉi tiu verko kaj bildo de la pastroj. Ĝi estas pli malbona ol 
la homo, ĉar ĝi havas leonan korpon; pli malbona ol la besto, 
ĉar ĝi havas homan kapon; pli malbona ol la ŝtonego, ĉar en 
ĝi sin kaŝas nekomprenebla vivo. 
En ĉi tiu momento alflugis al ili ĝemantaj kaj sufokitaj vo- 
ĉoj, kies fonton ne eble estis difini. 
-Ĝi kantas?... - demandis la princo kun miro. 
-Ne. Oni kantas en la subtera templo - respondis la pastro. - Sed kial ili preĝas en ĉi tiu horo? 
-Prefere diru al mi, kial ili preĝas, kiam neniu vidas ilin? 
Pentuer, rapide sin orientinte, iris tien, de kie flugis la kantoj. La princo trovis ŝtonon, sur kiu oni povis sin apogi, kaj 
laca sidiĝis. Li etendis la manojn post la kapo, sin klinis posten kaj rigardis la grandegan vizaĝon de Sfinkso. 
Malgraŭ la foresto de la lumo, oni vidis klare la nehomajn 
trajtojn: la ombro aldonis al ili karakteron kaj vivon. Ju pli 
longe la princo rigardis la vizaĝon, des pli klare li sentis, ke lia 
opinio estis antaŭjuĝo kaj ke lia malamikeco estis senbaza. 
Sur la vizaĝo de Sfinkso estis nenia krueleco, sed rezignacio. En ĝia rideto estis nenia sarkasmo, sed melankolio. Ĝi ne 
mokis la mizeron kaj vantecon de la homa vivo, ĝi ne vidis 
ilin. 
Ĝiaj okuloj, plenaj de esprimo, rigardis trans Nilon, al lan-doj, kiuj por la homa rigardo kunfluas kun la horizonto. Ĉu 
ĝi observis la maltrankviligan kreskon de la asiria regno? la 
naskiĝon de Grekujo? la trudeman kuradon de Fenicianoj? la 
estontajn okazojn sur la bordoj de Jordano? Kiu divenos?... 
La princo estis certa pri unu, ke ĝi rigardas, pensas kaj 
atendas ion kun trankvila rideto, inda de supernatura estaĵo. 
Ankaŭ ŝajnis al li, ke kiam tiu io aperos sur la horizonto, 
Sfinkso leviĝos kaj iros renkonte al ĝi. 
Kio ĝi estos kaj kiam?... Mistero, kies graveco estis klare 
desegnita sur la eterna vizaĝo. Sed tio devas okazi subite, ĉar 
Sfinkso de jarcentoj ne fermas la okulojn kaj rigardas, ĉiam 
rigardas... 
Dume Pentuer trovis la fenestron, tra kiu el la subtero fluis 
la ĝema pastra kanto: 
Ĥoro I. - Leviĝu, radianta kiel Izido, kiel leviĝas Sotis sur 
la firmamento en la komenco de la suna jaro. 
Ĥoro II. - La dio Amon-Ra estis ĉe mia dekstra kaj maldekstra flanko. Li mem metis en miajn manojn la regadon de 
la tuta mondo, helpante min faligi miajn malamikojn. 
Ĥoro I. - Vi estis ankoraŭ juna, vi portis plektitajn harojn, 
sed en Egipto nenio fariĝis sen via ordono, neniam oni metis la unuan ŝtonon de konstruaĵo sen via ĉeesto. 
Ĥoro II. - Mi venis al Vi, estro de la dioj, granda dio, sinjoro de la suno. Tum promesas al mi, ke aperos la suno kaj ke 
mi estos simila al ĝi, kaj Nilo, ke mi ricevos la tronon de Oziriso kaj posedos ĝin por ĉiam. 
Ĥoro I. - Vi revenis en paco, estimata de la dioj, estro de 
du mondoj, Ra-Mer-amen-Ramzes. Mi garantias al vi regadon eternan, la reĝoj proksimiĝos al vi kaj honoros vin. 
Ĥoro II. - Ho vi, vi Oziriso Ramzes, eterne vivanta filo de2 Tombaj surskriboj 
la ĉielo, naskita de la diino Nut. Ĉirkaŭu vin via patrino per 
la ĉiela mistero kaj permesu, ke vi fariĝu dio, ho vi, vi Oziriso-Ramzes.2 
-Do la sankta sinjoro jam mortis!... - diris al si Pentuer. 
Li foriris de la fenestro kaj proksimiĝis al la loko, kie sidis 
la kronprinco, dronanta en revoj. 
La pastro ekgenuis antaŭ li, falis sur la vizaĝon kaj ekkriis: 
-Saluton al vi, faraono, estro de la mondo!... 
-Kion vi diras?... - ekkriis la princo, salte leviĝante. 
-La Dio Sola kaj Ĉiopova verŝu sur vin saĝon kaj forton, 
kaj feliĉon sur vian popolon... 
-Leviĝu. Pentuer... Do mi... do mi... 
Subite li prenis la pastron je la brako kaj turnis lin al Sfinkso. 
-Ekrigardu ĝin - diris li. 
Sed oni vidis neniun ŝanĝon en la vizaĝo kaj en la figuro de 
la koloso. Unu faraono transpasis la limon de la eterneco, alia 
leviĝis kiel la suno, sed la ŝtona vizaĝo de la dio aŭ monstro 
restis la sama. Sur la lipoj delikata rideto por la teraj potencoj kaj gloro, en la rigardo atendado de io, kio devas okazi, 
sed oni ne scias kiam. 
Baldaŭ revenis la senditoj de la rivero kun sciigo, ke la ŝipetoj estos pretaj. 
Pentuer eniris inter la palmojn kaj ekkriis: 
-Vekiĝu!... Vekiĝu!... 
La viglaj Azianoj tuj salte leviĝis kaj komencis bridi la ĉevalojn. Leviĝis ankaŭ Tutmozis, terure oscedante. 
-Brr!... - murmuris li - kia malvarmo!... Apenaŭ mi ekdormis kaj jam mi povus rajdi, eĉ ĝis la fino de la mondo, senur ne al Sodaj Lagoj. Brr!... Mi jam forgesis la guston de la 
vino, kaj ŝajnas al mi, ke miajn manojn komencas kovri haroj, kiel ĉe ŝakalo. Kaj ĝis la palaco restis ankoraŭ du horoj. 
Feliĉaj kamparanoj!... La friponoj dormas nun, ne sentas bezonon sin bani, kaj ne iros al la laboro, antaŭ ol la edzinoj ne 
satnutros ilin per hordea supo. Kaj mi, granda sinjoro devas 
kiel ŝtelisto vagi nokte en la dezerto, sen unu sola guto da 
akvo en la buŝo... 
La ĉevaloj estis pretaj, Ramzes sidiĝis sur la sian. Tiam Pentuer proksimiĝis, prenis la bridon kaj kondukis la ĉevalon, 
piedirante. 
-Kio?... - demandis la mirigita Tutmozis. 
Sed tuj li alkuris kaj prenis la bridon de la ĉevalo de Ramzes ĉe la alia flanko. Kaj tiel iris ĉiuj, silente, mirigitaj per la 
konduto de la pastro, kaj sentis, ke okazis io grava. 
Post kelkcento da paŝoj finiĝis la dezerto, kaj antaŭ la voja- 
ĝantoj sin etendis vojo inter kampoj. 
-Sidiĝu sur la ĉevalojn - diris Ramzes - ni devas rapidi. 
-Lia sankteco ordonas sidiĝi! - ekkriis Pentuer. 
La ĉeestantoj mutiĝis de surprizo. Sed Tutmozis rapide rekonsciiĝis kaj metinte la manon sur la glavo, ekkriis: 
-Vivu eterne, ĉiopova kaj favora nia estro, la faraono 
Ramzes! 
-Li vivu eterne!... - kriegis la Azianoj, svingante la armilojn. 
-Mi dankas al vi, fidelaj miaj soldatoj - respondis la sinjoro. 
Post momento la taĉmento galopis al la rivero. 

ĈAPITRO UNUA 
Ĉ 
u la profetoj de la subtera templo de Sfinkso vidis la novan monarĥon de Egipto apud la piramidoj, ĉu ili sciigis 
tion al la reĝa palaco kaj kiel? oni ne scias. Sed kiam Ramzes 
estis proksimiĝanta al la rivero, la respektinda ĉefpastro Herhor ordonis veki la palacajn servistojn, kaj kiam la sinjoro 
estis sur Nilo, ĉiuj pastroj, generaloj kaj civilaj altranguloj jam 
kolektiĝis en la granda salono. 
Ĉe la leviĝo de la suno Ramzes en la fronto de la malgranda taĉmento enrajdis en la palacan korton, kie la servistoj 
falis antaŭ li sur la vizaĝojn, kaj la gvardio levis la glavojn ĉe 
sono de trumpetoj kaj tamburoj. 
Salutinte la armeon, lia sankteco iris en la banejon kaj banis sin en parfumita akvo. Poste li permesis ordigi siajn diajn 
harojn; kiam la frizisto demandis lin plej humile, ĉu li ordonas razi la kapon kaj barbon, la estro respondis: 
-Superflue. Mi ne estas pastro, sed soldato. 
Post momento ĉi tiuj vortoj transiris en la aŭdiencan salonon, post unu horo trakuris la palacon, tagmeze ili jam estis 
disportitaj en la tuta Memfiso, kaj vespere estis jam konataj 
en ĉiuj temploj de la ŝtato, de Tami-nhor kaj Sabne-Ĥetam 
norde ĝis Suunu kaj Pilak sude. 
Aŭdante la novaĵon, la nomarĥoj, nobeloj, soldatoj, popolo 
kaj eksterlanduloj freneziĝis de ĝojo, sed la sankta pastraro 
tiom pli fervore funebris la mortintan faraonon.
Elirinte el la banejo, lia sankteco surmetis mallongan ĉemizon kun nigraj kaj flavaj strioj, sur ĝin flavan brustŝirmilon, 
sur la piedojn sandalojn, ligitajn per rimenoj, kaj sur la kapon 
kaskon kun pinto. Poste li alligis ŝtalan asirian glavon, kiun li 
portis en la batalo apud Sodaj Lagoj, kaj ĉirkaŭita de granda 
sekvantaro de generaloj, kun bruo kaj tinto eniris en la aŭ- 
diencan salonon. 
Tie iris renkonte al li la ĉefpastro Herhor, akompanata de 
la sanktaj ĉefpastroj Sem, Mefres kaj aliaj. Ilin sekvis: la grandaj juĝistoj de Memfiso kaj Teboj, dekkelko da najbaraj nomarĥoj, granda kasisto, kaj la superaj intendantoj de la domoj: de greno, brutoj, vestoj, sklavoj, oro kaj arĝento, kaj 
multaj aliaj altranguloj. 
Herhor sin klinis antaŭ Ramzes kaj diris kortuŝita: 
-Sinjoro! Al eterne vivanta via patro plaĉis foriri al la dioj, 
kie li ĝuas la eternan feliĉon. Sur vin hodiaŭ falas la devo zorgi pri la nia ŝtato. Saluton do al vi, sinjoro kaj estro de la mondo, kaj vivu eterne lia sankteco la faraono Ĥam-sam-mereramen-Ramesses-neter-hog-an!... 
La ĉeestantoj kun entuziasmo ripetis la ekkrion. Oni supozis, ke la nova estro montros emocion aŭ embarason. Sed je 
ĝenerala mirego, la sinjoro nur sulkigis la brovojn kaj respondis: 
-Konforme al la volo de mia patro kaj al la leĝoj de Egipto mi prenas en miajn manojn la regadon kaj mi estros por la 
gloro de la ŝtato kaj por la feliĉo de la popolo... 
Subite la sinjoro sin turnis al Herhor kaj fikse rigardante 
liajn okulojn, demandis: 
-Sur la tiaro de via ekscelenco mi vidas la oran serpenton. 
Kial vi surmetis la simbolon de la reĝa povo?
Morta silento ekregis en la kunveno. La plej maltima homo 
en Egipto supozus neniam, ke la juna sinjoro komencos la 
regadon per tia demando al la plej potenca persono en la tuta 
regno, eble pli potenca ol la mortinta faraono. 
Sed post la juna sinjoro staris dekkelko da generaloj, en la 
korto brilis la sentimaj regimentoj de la gvardio, kaj Nilon 
jam estis transiranta la armeo de Sodaj Lagoj, ebria de la triumfo, amanta sian ĉefon. 
La potenca Herhor paliĝis kiel vakso kaj ne povis eligi vo- 
ĉon el la kunpremita laringo. 
-Mi demandis vian ekscelencon - trankvile ripetis la faraono - je kia rajto sur via tiaro estas la reĝa serpento? 
-Tio estas la tiaro de via avo, la sankta Amenhotep - mallaŭte respondis Herhor. - La plej alta kolegio ordonis al mi 
surmeti ĝin en gravaj cirkonstancoj. 
-Mia sankta avo - diris la faraono - estis patro de la re- 
ĝino kaj kiel favoron li ricevis la rajton ornami sian tiaron per 
la ureuso. Sed, kiel mi scias, lia ceremonia vesto troviĝas inter la relikvoj de la templo de Amon. 
Herhor jam ekregis sin mem. 
-Bonvolu rememori, via sankteco - klarigis li - ke la tutan tagon Egipto restis sen estro. Iu ja devis veki kaj kuŝigi la 
dion Ozirison, doni benojn al la popolo kaj honori la reĝajn 
antaŭulojn. Por tiel malfacila momento la plej alta kolegio ordonis al mi surmeti la sanktan relikvon, por ke ne malfruu la 
regado de la ŝtato kaj la servado al la dioj. Sed nun, kiam ni 
havas rajtan kaj potencan estron, mi demetas la miraklan relikvon... 
Dirinte ĉi tion, Herhor demetis de la kapo la tiaron, ornamitan per la ureuso, kaj transdonis ĝin al la ĉefpastro Mefres.
La minaca vizaĝo de la faraono sereniĝis kaj li direktis siajn paŝojn al la trono. 
Subite la sankta Mefres baris al li la vojon kaj sin klininte 
al la tero, diris: 
-Bonvolu, sankta sinjoro, aŭskulti plej humilan peton... 
Oni ne vidis humilecon en lia voĉo, nek en la okuloj, kiam 
rektiĝinte li daŭrigis: 
-Jen restas la vortoj de la plej alta kolegio de ĉiuj ĉefpastroj... 
-Diru - respondis la faraono. 
-Via sankteco scias, - daŭrigis Mefres - ke faraono, kiu 
ne posedas ĉefpastrajn sanktigojn, ne povas fari la plej altajn 
oferojn, nek vesti kaj senvestigi la miraklan Ozirison. 
-Mi komprenas - interrompis la sinjoro. - Mi estas faraono, kiu ne posedas la rangon de ĉefpastro. 
-Kaj tial - daŭrigis Mefres - la plej alta kolegio humile 
petas vian sanktecon, ke vi bonvolu elekti ĉefpastron, kiu povas anstataŭi vin en la plenumado de la religiaj ceremonioj. 
Aŭskultante la kategorian paroladon, la ĉefpastroj kaj civilaj altranguloj tremis kaj maltrankvile moviĝis, la generaloj 
kvazaŭ nevole ordigis la glavojn. Sed la sankta Mefres rigardis ilin kun nekaŝata malestimo kaj ree fiksis siajn malvarmajn okulojn sur la vizaĝo de la faraono. 
Sed ankaŭ nun la sinjoro de la mondo ne estis embarasita. 
-Bone - respondis li - ke via ekscelenco rememorigis al 
mi la gravan devon. La milita metio kaj la aferoj de la ŝtato ne 
permesos al mi plenumi la ceremoniojn de nia sankta religio, 
mi do devas elekti por ili anstataŭanton... 
Dirante tion, la sinjoro komencis ĉirkaŭrigardi en la ĉambro. Maldekstre de Herhor staris la sankta Sem. La faraono
fikse rigardis lian kvietan kaj honestan vizaĝon kaj subite demandis: 
-Kiu kaj kio vi estas, ekscelenco? 
-Mia nomo estas Sem, mi estas ĉefpastro de la templo de 
Ptah en Pi-Bastis. 
-Vi estos mia anstataŭanto en la religiaj devoj - diris la 
sinjoro, montrante lin per la fingro. 
Murmureto de admiro traflugis inter la ĉeestantoj. Eĉ post 
plej longa konsiderado kaj interkonsiliĝoj malfacile estus 
elekti pli indan pastron por tiel alta posteno. 
Herhor paliĝis ankoraŭ pli forte, kaj Mefres kunpremis la 
bluajn lipojn kaj duone kovris la okulojn per la palpebroj. 
Post momento la nova monarĥo sidiĝis sur la trono, kiu 
anstataŭ piedoj havis skulptitajn figurojn de reĝoj kaj princoj 
de naŭ popoloj. 
Baldaŭ Herhor, sur ora plado, donis al la sinjoro blankan 
kaj ruĝan kronon, ĉirkaŭitan per ora serpento. La faraono silente metis ĝin sur la kapon, kaj la ĉeestantoj falis sur la viza- 
ĝojn. 
Tio ne estis ankoraŭ la solena kronado, sed nur akcepto de 
la povo. 
Kiam la pastroj estis incensintaj la faraonon kaj kantintaj 
himnon al Oziriso, ke li verŝu sur lin ĉiujn benojn, oni permesis al la civilaj kaj militistaj altranguloj kisi la malsupran ŝtupon de la trono. Poste la sinjoro prenis oran kuleron kaj, ripetante la preĝojn, kiujn voĉe diris la sankta Sem, li incensis 
la statuojn de la dioj, kiuj staris en du vicoj, ĉe ambaŭ flankoj de lia reĝa seĝo. 
-Kion mi devas fari nun? -demandis la monarĥo. 
-Vin montri al la popolo - respondis Herhor.
Tra orita, larĝe malfermita pordo kaj tra marmora ŝtuparo lia sankteco eniris sur la terason, kaj levinte la manojn, li 
turnis sin al la kvar partoj de la mondo. Eksonis trumpetoj kaj 
sur la supro de la pilonoj oni pendigis flagojn. Kiu ajn estis 
sur la kampo, en la korto aŭ en la strato, falis sur la vizaĝon; 
la bastono, levita super la dorso de la bruto aŭ sklavo, malleviĝis, kaj ĉiuj ŝtataj krimuloj, kondamnitaj en tiu ĉi tago, 
ricevis pardonon. 
Revenante de la teraso, la monarĥo diris: 
-Kion ankoraŭ mi devas fari? 
-Atendas vian sanktecon la manĝo kaj la ŝtataj aferoj - 
diris Herhor. 
-Mi do povas ripozi - respondis la faraono. - Kie estas 
la restaĵoj de mia sankta patro? 
-Oni transdonis ilin al la enbalzamigistoj - murmuretis 
Herhor. 
La okuloj de la faraono pleniĝis per larmoj kaj la lipoj ektremis. Sed tuj li ekregis sin kaj silente rigardis la plankon. 
Estus nekonvene, se la servistoj vidus la emocion de tiel potenca sinjoro. Volante turni la atenton de la sinjoro al alia 
temo, Herhor diris: 
-Ĉu via sankteco bonvolos akcepti la respektegon de la 
reĝino patrino? 
-Mi?... mi devas akcepti la respektegon de mia patrino? - 
demandis la faraono per sufokita voĉo. 
Kaj volante nepre trankviliĝi, li aldonis kun rideto: 
-Via ekscelencio forgesis, kion diris la saĝulo Eney?... Eble 
la sankta Sem ripetos al ni liajn belajn vortojn... 
-"Memoru, - citis Sem - ke ŝi naskis vin kaj nutris per 
ĉiuj rimedoj..."
-Daŭrigu... daŭrigu!... - insistis la sinjoro, penante ekregi sin. 
-"Se vi forgesus pri tio, ŝi levos siajn manojn al la dio, kaj 
li favore aŭskultos ŝian plendon. Ŝi longe portis vin sub sia 
koro, kiel grandan ŝarĝon, kaj naskis vin, kiam pasis monatoj. Poste ŝi portis vin sur la dorso kaj dum tri jaroj metis sian 
mamon en vian buŝon. Tiel ŝi edukis vin, ne sentante abomenon al via malpureco. Kaj kiam vi iris en la lernejon kaj oni 
ekzercis vin en la skriboj, ĉiutage ŝi stariĝis antaŭ via instruisto kun pano kaj biero de sia domo."1 
La faraono profunde ekspiris kaj diris pli trankvile: 
-Vi do vidas, ke ne konvenas, ke mia patrino salutu min. 
Mi, mi devas iri al ŝi... 
Kaj li trapasis longan vicon de salonoj, kies muroj estis kovritaj per marmoro, alabastro kaj ligno, hele kolorigitaj, 
skulptitaj kaj oritaj, kaj post li lia grandega sekvantaro. Proksimiĝinte al la antaŭĉambro de la patrino, li faris signon, ke 
oni lasu lin sola. 
Li trairis la antaŭĉambron, momenton haltis antaŭ la pordo, poste li ekfrapis kaj mallaŭte eniris. 
En la ĉambro kun nudaj muroj, en kiu anstataŭ mebloj 
estis simpla lito kaj breĉita kruĉo kun akvo, ĉio kiel signo de 
la funebro, sidis sur ŝtono la patrino de la monarĥo, la reĝino 
Nikotris. Ŝi estis nudpieda, en dika ĉemizo; ŝia frunto estis 
malpurigita per nila koto, ŝi havis cindron en la implikitaj 
haroj. 
Ekvidinte Ramzeson, la respektinda sinjorino kliniĝis, por 
fali al liaj piedoj. Sed la filo kaptis ŝin inter siajn brakojn kaj 
diris kun ploro: 
1 Aŭtentika.
-Se vi, patrino, vin klinas antaŭ mi ĝis la tero, mi antaŭ vi 
devos malleviĝi sub la teron... 
La reĝino karese premis lian kapon al sia brusto, viŝis al li 
la larmojn per la maniko de sia dika ĉemizo, kaj levinte la 
manojn supren murmuretis: 
-Ĉirkaŭu ĉiuj dioj... la spiritoj de via patro kaj avo ĉirkaŭu 
vin per siaj zorgoj kaj benoj... Ho Izido, neniam mi avaris al 
vi oferojn, sed hodiaŭ mi donas la plej grandan... Mi donas 
al vi mian amatan filon... Ĉi tiu mia reĝa filo fariĝu sendivida via filo, kaj lia gloro kaj potenco pligrandigu vian dian heredaĵon... 
La sinjoro multfoje ĉirkaŭprenis kaj kisis la reĝinon, fine li 
sidigis ŝin sur la lito, kaj li mem sidiĝis sur la ŝtono. 
-Ĉu la patro lasis al mi ordonojn? - demandis li. 
-Li nur petis, ke vi ne forgesu lin, kaj al la plej alta kolegio li diris la jenajn vortojn: "Mi lasas al vi posteulon, kiu 
estas leono kaj aglo en unu persono; obeu lin, kaj li levos 
Egipton al potenca senlima." 
-Ĉu vi pensas, ke la pastroj obeos al mi? 
-Memoru - diris la patrino - ke la emblemo de la faraono estas la serpento. Kaj la serpento estas saĝo, kiu silentas 
kaj mordas morte en neatendita momento... Se vi prenos la 
tempon kiel liganon, vi venkos ĉion. 
-Herhor estas terure maltima... Hodiaŭ li kuraĝis surmeti 
la tiaron de la sankta Amenhotep... Kompreneble mi ordonis al li demeti ĝin, kaj mi forigos lin de la regado... Lin kaj 
kelkajn anojn de la plej alta kolegio... 
La reĝino ekskuis la kapon. 
-Egipto estas via, - diris ŝi, - kaj la dioj donis al vi grandan saĝon. Sen tio mi terure timus malkonsenton kun Herhor... 
-Mi ne malkonsentas kun li, mi lin forpelas. 
-Egipto estas via, - ripetis la patrino - sed mi timas la 
batalon kontraŭ la pastroj. Vere, via patro, tro malsevera, kuraĝigis ĉi tiujn homojn, sed oni ne devas alkonduki ilin al la 
malespero per la severeco. Cetere, pripensu: kiu anstataŭos al 
vi ilian konsilon?... Ili scias ĉion, kio estis, estas kaj estos sur 
la tero kaj ĉielo; ili vidas la plej kaŝitajn homajn pensojn kaj 
direktas la korojn, kiel la vento la foliojn. Sen ili vi ne nur ne 
scios, kio okazas en Tiro kaj Ninivo, sed eĉ en Memfiso kaj 
Teboj. 
-Mi ne forpuŝas la saĝon, sed mi volas la obeon, - 
respondis la faraono. - Mi scias, ke ilia saĝo estas granda, sed 
ĝi devas esti kontrolata kaj direktata, por ke ĝi ne ruinigu la 
ŝtaton... Diru vi mem, patrino: kion dum tridek jaroj ili faris 
el Egipto?... La popolo suferas mizeron aŭ ribelas, ni havas 
malmulte da soldatoj, la trezorejo estas malplena, kaj dume, 
kelke da monatoj de ni, kvazaŭ ŝvelanta kuko kreskas Asirio 
kaj jam hodiaŭ trudas al ni traktatojn!... 
-Faru, kiel vi volas. Sed memoru, ke la emblemo de la faraono estas la serpento, kaj la serpento estas la silento kaj 
saĝo. 
-Vi diras la veron, patrino, sed kredu al mi, ke iafoje la 
kuraĝo valoras pli multe ol la prudento. Jam hodiaŭ mi scias, ke la pastroj intencis tutajn jarojn konduki la militon kontraŭ Libio. Mi finis ĝin en la daŭro de dekkelko da tagoj kaj 
nur tial, ke ĉiutage mi faris ian paŝon frenezan, sed decidan. 
Se mi ne estus kurinta renkonte al ili en la dezerton, kio ja
estis granda malprudento, hodiaŭ ni havus Libianojn apud 
Memfiso... 
-Mi scias, vi persekutis Tieĥennan, kaj Tifono surprizis 
vin - diris la reĝino. - Ho senkonsidera infano... vi ne pensis pri mi! 
La sinjoro ekridetis. 
-Estu trankvila via koro - respondis li. - Kiam la faraono batalas, ĉe lia dekstra kaj maldekstra mano stariĝas Amon. 
Kaj kiu egalas lin?... 
Ankoraŭ unu fojon li ĉirkaŭprenis la patrinon kaj foriris.
ĈAPITRO DUA 
La grandega sekvantaro de lia sankteco restis ankoraŭ en 
la atendejo, sed kvazaŭ fendita en du partojn. De unu 
flanko Herhor, Mefres kaj kelkaj pli maljunaj pastroj, de la 
alia ĉiuj generaloj, civilaj oficistoj, kaj plejmulto da junaj pastroj. 
La agla okulo de la faraono tuj rimarkis la dividon de la altranguloj, kaj en la koro de la juna estro ekflamis ĝoja fiero. 
"Kaj jen, ne eltirante la glavon, mi akiris venkon!..." pensis 
li. 
La altranguloj pli kaj pli malkaŝe foriĝis de Herhor kaj Mefres. Neniu dubis, ke ambaŭ ĉefpastroj, ĝis hodiaŭ plej potencaj en la ŝtato, ne posedas la favoron de la faraono. 
Nun la sinjoro transiris en la manĝoĉambron, kie antaŭ ĉio 
mirigis lin la nombro de la servantaj pastroj kaj de la pladoj. 
-Mi devas manĝi ĉion ĉi? - demandis li, ne kaŝante sian 
miron. 
La pastro, zorganta pri la kuirejo, klarigis al la faraono, ke 
la manĝoj, kiujn ne uzos lia sankteco, iros ofere al la dinastio. 
Kaj dirante tion, li montris la vicon de statuoj, starantaj 
apud la muroj. 
La sinjoro ekrigardis la statuojn, kiuj havis tian aspekton, 
kvazaŭ oni nenion donadus al ili, kaj poste la pastrojn, kies
vizaĝoj estis freŝaj, kvazaŭ ili manĝus ĉion, kaj li postulis bieron kaj soldatan panon kun ajlo. 
La supera pastro ŝtoniĝis de mirego, sed li ripetis la postulon al la malsupera. Ĉi tiu ŝanceliĝis, sed ripetis la postulon 
al servaj knaboj kaj knabinoj. La knaboj, ŝajnis, ne kredis al 
la propraj oreloj, sed tuj ili diskuris en la tuta palaco. 
Post kvaronhoro ili revenis timigitaj, murmuretante al la 
pastroj, ke nenie estas soldata pano kaj ajlo. 
La faraono ekridetis kaj ordonis, ke de nun neniam manku en la kuirejo simplaj manĝoj. Poste li manĝis kolombon, 
pecon da fiŝo, tritikan bulkon kaj trinkis iom da vino. 
Li konfesis en la animo, ke la manĝo estis preparita bone 
kaj la vino estis bonega. Sed li ne povis forpeli la penson, ke 
la kortega kuirejo devas engluti eksterordinarajn sumojn. 
Bruliginte incenson por la honoro de la antaŭuloj, la monarĥo iris en la reĝan kabineton por aŭskulti la raportojn. 
Herhor venis la unua. Li sin klinis antaŭ la sinjoro multe pli 
profunde, ol li faris tion salutante la monarĥon, kaj kun granda emocio gratulis lin pri la venko super Libianoj. 
-Via sankteco - diris li - sin ĵetis sur Libianojn, kiel Tifono sur la mizerajn tendojn de vagantoj en la dezerto. Vi 
gajnis grandan batalon kun tre malgrandaj perdoj kaj per unu 
svingo de via glavo vi finis la militon, kies finon ni, simplaj 
homoj, ne povis antaŭvidi. 
La faraono sentis, ke lia malamikeco al Herhor komencas 
malfortiĝi. 
-Kaj tial - daŭrigis la ĉefpastro - la plej alta kolegio petegas vian sanktecon, ke vi destinu por la bravaj regimentoj 
dek talentojn da rekompenco... Kaj vi mem, ĉefa militestro, 
permesu aldoni al via nomo la epiteton: "Venka!..."
Kalkulante je la juneco de la faraono, Herhor iom troigis la 
flaton. La sinjoro baldaŭ trankviliĝis kaj subite demandis: 
-Kian epiteton vi donus al mi, se mi neniigus la asirian 
armeon kaj plenigus niajn templojn per la trezoroj de Ninivo kaj Babilono?... 
"Li do ĉiam pensas pri tio!..." - diris al si la ĉefpastro. 
La faraono, kvazaŭ por konfirmi liajn dubojn, ŝanĝis la temon de la interparolado kaj demandis: 
-Kiom da soldatoj ni havas? 
-Ĉi tie, apud Memfiso?... 
-Ne, en la tuta Egipto. 
-Via sankteco havis dek regimentojn... - diris la ĉefpastro. - La respektinda Nitager ĉe la orienta limo havas dek 
kvin... Dek estas en la sudo, ĉar Nubio komencas boli... Kvin 
staras garnizone en la tuta lando. 
-Kune kvardek - diris ila faraono post pripenso. 
-Kiom da saldatoj tio estas? 
-Ĉirkaŭ sesdek mil... 
La sinjoro salte leviĝis de la seĝo. 
-Sesdek, anstataŭ cent dudek?... - ekkriis li. - Kion tio 
signifas?... Kion vi faris kun mia armeo?... 
-Ni ne havis sufiĉajn rimedojn por pli granda nombro... 
-Ho dioj!... - diris la faraono, kaptante sin je la kapo. - 
Post unu monato atakos nin Asirianoj!... Ni ja estas senarmigitaj... 
-Kun Asirio ni havas provizoran traktaton - intermetis 
Herhor. 
-Virino povus tiel respondi, sed ne milita ministro - eksplodis la sinjoro. - Kion valoras traktato, post kiu ne staras
armeo?... La duono de la armeo, kiun posedas la reĝo Assar, 
povus frakasi nin hodiaŭ. 
-Volu trankviliĝi, sankta sinjoro. Ĉe la unua sciigo pri la 
perfido de Asirianoj, ni havus duonmilionan armeon,.. 
La faraono ridis antaŭ lia nazo. 
-Kian?... De kie?... Vi freneziĝis, pastro. Vi fosas en la papirusoj, sed mi sep jarojn servas en la armeo kaj preskaŭ ĉiutage partoprenas en ekzercoj kaj manovroj. Kiamaniere post 
kelke da monatoj ni havos duonmilionan armeon?... 
-Alkuros ĉiuj nobeloj... 
-Mi ne bezonas viajn nobelojn!... La nobeloj ne estas soldatoj. Por duonmiliona armeo oni bezonas almenaŭ cent 
kvindek regimentojn, kaj ni, kiel vi mem diras, posedas nur 
kvardek... Kie do la homoj, kiuj hodiaŭ paŝtas la brutojn, plugas la teron, knedas potojn aŭ drinkas kaj faras nenion, kie ili 
lernos la militan metion?... Egiptanoj estas mizera materialo 
por soldatoj; mi scias tion, mi ja vidas ilin ĉiutage... Libiano, 
Greko, Ĥeto, ankoraŭ infano, uzas la pafarkon kaj ŝtonĵetilon 
kaj perfekte svingas la bastonegon; post unujara lernado li 
jam scias bone marŝi. Sed Egiptano apenaŭ post trijara laboro 
komencas marŝi kiel soldato. Vere estas, ke post du jaroj li 
jam kutimas al la glavo kaj lanco, sed eĉ kvar jaroj ne sufiĉas 
al li por trafe ĵeti sagojn... Do post kelke da monatoj vi povus 
havi ne armeon, sed duonmilionan bandon, kiun tuj frakasos 
alia bando, la asiria. Ĉar kvankam la asiriaj regimentoj estas 
malbone ekzercitaj, sed la asiria soldato scias ĵeti ŝtonojn kaj 
sagojn, haki kaj piki, kaj antaŭ ĉio li havas la atakemon de 
sovaĝa besto, kiu tute mankas al la delikata Egiptano. Ni 
rompas la malamikon per tio, ke niaj disciplinitaj kaj ekzercitaj soldatoj estas kiel murrompiloj: oni devas mortigi duonon de soldatoj por detrui la kolonon. Sed sen ekzercita kolono ne ekzistas egipta armeo. 
-Saĝan veron diras via sankteco - respondis Herhor al la 
spireganta faraono. - Nur la dioj tiel konas la aferojn... Mi 
ankaŭ scias, ke la fortoj de Egipto estas malgrandaj, ke por 
krei ilin necesaj estas multaj jaroj da laboro... Jen kial mi volas fari traktaton kun Asirio. 
-Vi ja jam faris... 
-Provizoran. Sargon, vidante la malsanon de via patro, kaj 
timante vian sanktecon, prokrastis la aferon ĝis via suriro sur 
la tronon. 
La faraonon ree ekregis kolero. 
-Kio?... - ekkriis li. - Ili do, efektive pensas preni Fenicion?... Kaj ni supozas, ke mi subskribos la honton de mia regado?... Malbonaj spiritoj ekregis vin ĉiujn!... 
La aŭdienco estis finita. Ĉi tiun fojon Herhor falis sur la 
vizaĝon, kaj revenante de la sinjoro, meditis en sia animo: 
"Lia sankteco aŭskultis la raporton ĝis la fino, li do ne for- 
ĵetas miajn servojn... Mi diris al li, ke li devas subskribi la 
traktaton kun Asirio, la plej malfacila afero do estas finita... 
Li ŝanĝos sian opinion, antaŭ ol Sargon venos duan fojon... 
Sed li estas leono, eĉ ne leono, sed furioza elefanto, ĉi tiu junulo... Tamen li ja nur tial fariĝis faraono, ke li estas nepo de 
ĉefpastro!... Li ankoraŭ ne komprenis, ke la samaj manoj, kiuj 
levis lin tiel alten..." 
En la vestiblo la nobla Herhor haltis, pensis momenton, 
fine anstataŭ reveni hejmen, iris al la reĝino Nikotris. 
En la ĝardeno estis nek virinoj, nek infanoj; el la dissemitaj palacetoj flugis ĝemoj: la virinoj, apartenantaj al la domo
de la mortinta faraono, ploris tiun, kiu foriris al la Okcidento. 
Ilia ĉagreno, ŝajnas, estis sincera. 
Dume en la kabineton de la sinjoro venis la plej alta ju- 
ĝisto. 
-Kion diros al mi via ekscelenco? - demandis la sinjoro. 
-Antaŭ kelke da tagoj okazis io eksterordinara en Teboj - 
respondis la juĝisto. - Iu kamparano mortigis la edzinon kaj 
tri infanojn kaj li mem dronigis sin en sankta lageto. 
-Ĉu li estis freneza? 
-Ŝajnas, ke li faris tion de malsato. 
La faraono ekmeditis. 
-Stranga okazo - diris li - sed mi volus aŭdi ion alian. 
Kiaj krimoj estas la plej oftaj en la lasta tempo? 
La plej alta juĝisto ŝanceliĝis. 
-Parolu sentime - diris la sinjoro malpacience - kaj nenion kaŝu de mi. Mi scias, ke Egipto falis en marĉon, mi volas ĝin eltiri, mi do devas scii ĉion malbonan... 
-La plej oftaj... la plej ordinaraj krimoj estas ribeloj... Sed 
nur la popolaĉo ribelas... - rapidis aldoni la juĝisto. 
-Mi aŭskultas - intermetis la sinjoro. 
-En Kosem - daŭrigis la juĝisto - ekribelis regimento de 
masonistoj kaj ŝtonistoj, al kiuj oni ne donis ĝustatempe la 
necesajn aferojn. En Seĥem kamparanoj mortigis la skribiston, kiu kolektis la impostojn... En Melcatis kaj Pi-hebit kamparanoj detruis la domojn de la feniciaj farmantoj... Apud 
Kasa ili ne volis rebonigi kanalon, pretendante, ke por ilia 
laboro devas pagi al ili la ŝtata trezorejo... Fine, en la porfiraj minejoj la kondamnitoj batis la gardistojn kaj volis forkuri 
al la maro...
-Ĉi tiuj novaĵoj tute ne surprizas min - respondis la faraono. - Sed kion vi pensas pri ili? 
-Antaŭ ĉio oni devas puni la kulpajn... 
-Kaj mi pensas, ke antaŭ ĉio oni devas doni al la laboristoj, kion ili rajte postulas - diris la sinjoro. - Malsata bovo 
kuŝiĝas sur la tero, malsata ĉevalo ŝanceliĝas sur la piedoj kaj 
ĝemas... Do ĉu oni povas postuli, ke malsata homo laboru kaj 
ne plendu? 
-Via sankteco do... 
-Pentuer elektos esploran komitaton - interrompis la faraono. - Dume mi ne volas, ke oni punu... 
-Sed tiam eksplodos ĝenerala ribelo!... - ekkriis la terurita juĝisto. 
La faraono apogis la barbon sur la manoj kaj meditis. 
-Bone! - diris li post momento. - La tribunaloj faru sian 
devon, sed delikate... Pentuer komencu la esploron ankoraŭ 
hodiaŭ... Vere - aldonis li post momento - pli facile estas 
decidiĝi en la batalo, ol en la senordo, kiu ekregis Egipton. 
Post la foriro de la plej alta juĝisto la faraono alvokis Tutmozison. Li ordonis al li en sia nomo saluti la armeon, revenantan de Sodaj Lagoj, kaj disdoni dudek talentojn al la oficiroj kaj soldatoj. 
Poste la sinjoro ordonis, ke venu Pentuer, kaj dume akceptis la grandan kasiston. 
-Mi volas scii, kia estas la stato de la trezorejo? 
-Ni havas - respondis la altrangulo - en la nuna momento la valoron de dudek mil talentoj en la grenejoj, staloj, 
provizejoj kaj kestoj. Sed la impostoj alflugas ĉiutage. 
-Ankaŭ la ribeloj ĉiutage - respondis la faraono. -Kaj 
kiaj estas entute la enspezoj kaj elspezoj?
-Por la armeo ni elspezas ĉiujare dudek mil talentojn... 
Por la kortego de via sankteco du ĝis tri mil talentojn ĉiumonate... 
-Kaj poste?... Kio ankoraŭ?... Kaj la publikaj laboroj?... 
-En la nuna momento ili estas farataj senpage - diris la 
granda kasisto, mallevante la kapon. 
-Kaj la enspezoj?... 
-Ni elspezas tiom, kiom ni havas... - murmuretis la kasisto. 
-Ni do havas kvardek aŭ kvindek mil talentojn jare - respondis la faraono. - Kie estas la resto?... 
-Kiel garantiaĵo ĉe la Fenicianoj, ĉe bankieroj kaj komercistoj, fine ĉe la sanktaj pastroj... 
-Bone - respondis la sinjoro. - Sed ekzistas ja la netuŝebla trezorejo de la faraonoj en oro, plateno, arĝento kaj juveloj. Kiom ĝi valoras?... 
-Jam antaŭ dek jaroj ĝi estis tuŝita kaj elspezita... 
-Kiel?... Por kio?... 
-Por la bezonoj de la kortego - respondis la kasisto - 
por donacoj al la nomarĥoj kaj temploj... 
-La kortego havis enspezojn de la kurantaj impostoj, kaj 
ĉu la donacoj povis elĉerpi la trezorejon de mia patro?... 
-Oziriso-Ramzes, la patro de via sankteco, estis malavara sinjoro kaj faris grandajn donacojn... 
-Kiajn?... Kiel grandajn?... Mi volas fine scii tion... -parolis malpacience la faraono. 
-Precizaj kalkuloj estas en la arĥivoj, mi memoras nur la 
ĝeneralajn nombrojn... 
-Parolu!... 
-Ekzemple al la temploj - respondis la kasisto ŝanceli-
ĝante - Oziriso-Ramzes donis dum sia feliĉa regado ĉirkaŭ 
cent urbojn, cent dudek ŝipojn, du milionojn da brutoj, du 
milionojn da sakoj da greno, cent dudek mil ĉevalojn, okdek 
mil sklavojn, ĉirkaŭ ducent mil barelojn da biero kaj vino, tri 
milionojn da panoj, tridek mil vestojn, tricent mil kruĉojn da 
mielo, oleo kaj incenso... Kaj krom tio mil talentojn da oro, 
tri mil da arĝento, dek mil talentojn da fandita bronzo, kvincent talentojn da malhela bronzo, ses milionojn da floraj kronoj, mil ducent statuojn de dioj kaj tricent mil juvelojn... 
Aliajn nombrojn mi ne memoras, sed ĉio estas enskribita...1 
La faraono kun rido levis la manojn supren kaj post momento li terure ekkoleris kaj batante la tablon per la pugno, 
ekkriis: 
-Plenmano da pastroj uzis tiom da biero, pano, kronoj kaj 
vestoj, posedante proprajn enspezojn!... Grandegajn enspezojn, kiuj kelkcenton da fojoj superas la bezonojn de ĉi tiuj 
sanktuloj... 
-Via sankteco bonvolis forgesi, ke la pastroj subtenas dekojn da miloj da malriĉuloj, kuracas saman nombron da malsanuloj kaj nutras kaj armas dekkelkon da regimentoj per la 
rimedoj de la temploj. 
-Por kio ili bezonas regimentojn?... La faraonoj ja uzas ilin 
nur dum la milito. El la malsanuloj ĉiuj preskaŭ pagas por si, 
aŭ per mono aŭ per laboro. Kaj la malriĉuloj?... Ili ja laboras 
por la temploj: portas akvon por la dioj, partoprenas en la solenoj kaj, antaŭ ĉio, ludas rolon en la farado de la mirakloj. 
Tio estas ili, kiuj antaŭ la pordoj de la temploj retrovas la sa- 
ĝon, vidadon kaj aŭdadon; iliaj vundoj resaniĝas, iliaj piedoj 
kaj manoj reakiras la kapablon moviĝi, kaj la popolo, vidan- 
1 La donacoj de Ramzes III al la temploj estis multe pli grandaj.
te tiajn miraklojn, tiom pli fervore preĝas kaj tiom pli malavare oferas al la dioj... La mizeruloj estas kvazaŭ bovinoj kaj 
ŝafinoj de la temploj: ili alportas puran profiton... 
-Kaj tial - ekkuraĝis intermeti la kasisto - la pastroj ne 
elspezas ĉion, sed amasigas kaj pligrandigas sian kapitalon... 
-Por kio? 
-Por ia subita bezono de la ŝtato... 
-Kiu vidis la kapitalon? 
-Mi mem - diris la al trangulo. - La trezoroj, kolektikaj 
en Labirinto, ne malgrandiĝas, sed kreskas de generacio al generacio, por ke... 
-Por ke - interrompis la faraono - Asirianoj havu de kie 
preni, kiam ili invados Egipton, tiel bone administratan de la 
pastroj!... Mi dankas vin, granda kasisto - aldonis li. - Mi 
sciis, ke la financa situacio de Egipto estas malbona. Sed mi 
ne supozis, ke la ŝtato estas ruinigita... En la lando ribeloj, ni 
ne havas armeon, la faraono estas en mizero... Sed la trezorejo de Labirinto pligrandiĝas de generacio al generacio!... 
Se ĉiu dinastio, nur dinastio, farus tiom da donacoj al la temploj, kiom faris mia patro, Labirinto jam posedus deknaŭ mil 
talentojn da oro, ĉirkaŭ sesdek mil talentojn da arĝento, kaj 
kiom da greno, brutoj, tero, sklavoj kaj urboj, kiom da vestoj 
kaj juveloj, tion ne povus kalkuli eĉ la plej bona matematikisto!... 
La granda kasisto adiaŭis la sinjoron. Sed la faraono ankaŭ 
ne estis kontenta; ĉar post mallonga konsidero ŝajnis al li, ke 
li tro malkaŝe parolis kun siaj oficistoj.
ĈAPITRO TRIA 
La soldatoj, starantaj garde en la antaŭĉambro, anoncis 
Pentueron. La pastro falis antaŭ la faraono sur la vizaĝon 
kaj demandis pri ordonoj. 
-Mi ne volas ordoni, sed peti vin - diris la sinjoro. - Vi 
scias, oni ribelas!... Ribelas la kamparanoj, metiistoj, eĉ malliberuloj... Ĉie ribeloj, de maro ĝis la minejoj... Mankas nur 
unu afero, ke ribelu miaj soldatoj kaj proklamu faraonon... 
ekzemple Herhoron!... 
-Vivu eterne, via sankteco! - respondis la pastro. - Ne 
ekzistas en Egipto homo, kiu ne oferus sian vivon por vi kaj 
benus vian nomon. 
-Ha, se ili scius, - diris la estro kun kolero - kiel malri- 
ĉa kaj senforta estas la faraono, ĉiu nomarĥo volus esti sinjoro de sia nomeso! Mi pensis, ke heredinte la duoblan kronon, mi ion signifos... Sed jam en la unua tago mi konvinkiĝis, ke mi estas nur ombro de la antaŭaj monarĥoj de Egipto! Ĉar kio povas esti faraono sen mono, sen armeo kaj, antaŭ ĉio, sen fidelaj servistoj?... Mi estas kiel la statuoj de la 
dioj, kiujn oni incensas kaj al kiuj oni faras oferojn... Sed la 
statuoj estas senfortaj kaj per la oferoj sin grasigas la pastroj 
... Sed vi ja apartenas al ilia partio! 
-Dolore estas por mi, - respondis Pentuer - ke via sankteco parolas tiel en la unua tago de sia regado. Se la novaĵo 
disvastiĝus en Egipto...
-Al kiu mi devas paroli pri tio, kio doloras min? - interrompis la sinjoro. - Vi estas mia konsilanto kaj vi savis min, 
aŭ almenaŭ volis min savi, ne por rakonti al ĉiuj, mi supozas, 
kio fariĝas en mia reĝa koro, kiun mi malfermas al vi... Sed 
vi estas prava. 
La sinjoro promenis en la ĉambro kaj post momento diris 
per multe pli trankvila tono: 
-Mi nomis vin estro de la komitato, kiu devas esplori la 
kaŭzojn de la senĉesaj ribeloj en mia ŝtato. Mi volas, ke oni 
punu nur la kulpajn kaj estu justa al la malfeliĉaj... 
-Subtenu vin Dio per sia favoro!... - murmuretis la pastro. - Mi faros, kion vi ordonas. Sed la kaŭzojn de la ribeloj 
mi konas sen esploro... 
-Parolu... 
-Multfoje mi parolis pri tio al via sankteco: la laboranta 
popolo estas malsata, havas tro da laboro kaj pagas tro grandajn impostojn... Kiu antaŭe laboris de la leviĝo ĝis la subiro de la suno, hodiaŭ devas komenci unu horon antaŭ la leviĝo kaj fini unu horon post la subiro. Antaŭ ne longe, ĉiun 
dekan tagon, la laboristo povis viziti la tombojn de la gepatroj, paroli kun iliaj ombroj kaj fari oferojn. Sed hodiaŭ neniu 
iras tien, ĉar neniu havas tempon. Antaŭe la kamparano 
manĝis ĉiutage tri tritikajn panojn, hodiaŭ li ne havas sufiĉe 
eĉ por hordea. Antaŭe, la laboroj ĉe kanaloj, akvobaroj kaj 
ŝoseoj estis kalkulataj al la impostoj; hodiaŭ oni devas aparte pagi la impostojn, kaj la publikajn laborojn plenumi senpage. Jen la kaŭzo de la ribeloj. 
-Mi estas la plej malriĉa nobelo en la ŝtato! - ekkriis la faraono. - Iu ajn posedanto de bieno donas al siaj brutoj konvenan manĝon kaj ripozon; sed mia brutaro estas ĉiam malsata kaj laca!... Kion do mi devas fari, diru vi, kiu petis min, 
ke mi plibonigu la sorton de la kamparanoj? 
-Vi ordonas al mi, sinjoro, paroli?... 
-Mi petas... ordonas... fine, kiel vi volas... Sed parolu 
saĝe. 
-Benata estu via regado, vera filo de Oziriso! - respondis 
la pastro. - Jen kion oni devas fari... Antaŭ ĉio, ordonu, sinjoro, ke oni pagu por la publikaj laboroj, kiel antaŭe... 
-Kompreneble. 
-Poste, proklamu, ke laboro sur la kampoj daŭru nur de 
la leviĝo ĝis la subiro de la suno... poste faru, ke la popolo 
ripozu ĉiun sepan tagon; ne ĉiun dekan, sed ĉiun sepan. Poste, malpermesu al la sinjoroj doni la kamparanojn kiel pruntgarantion kaj al la skribistoj bati kaj turmenti ilin laŭ sia bontrovo. Fine, donu dekonon aŭ almenaŭ dudekonon de la teroj al la kamparanoj kiel propraĵon, por ke neniu povu ĝin 
repreni aŭ okupi kiel garantiaĵon. Donu, sinjoro, al la kamparanoj dezertajn sablojn, kaj post kelke da jaroj elkreskos tie 
ĝardenoj... 
-Vi bele parolas - intermetis la faraono - sed vi diras, 
kion vi vidas en via koro, ne en la mondo. La homaj planoj, 
eĉ la plej bonaj, ne ĉiam konformiĝas al la natura irado de la 
aferoj... 
-Via sankteco, mi jam vidis tiajn ŝanĝojn kaj iliajn rezultatojn - respondis Pentuer. - En kelkaj temploj oni faris diversajn provojn: pri la kuracado, instruado, edukado de bestoj kaj kreskaĵoj, fine, pri plibonigado de la homoj. Kaj jen 
kio okazadis: kiam oni donis al kamparano maldiligenta kaj 
malgrasa bonan manĝon kaj ripozon ĉiun sepan tagon, li fariĝis grasa, laborema kaj fosis pli da tero, ol antaŭe. Laboristo pagata estas pli gaja kaj faras pli multe da laboro, ol sklavo, eĉ batata per feraj vergoj. Homoj sataj naskas pli multe da 
infanoj ol lacaj kaj konsumataj de la laboro; la idoj de la liberaj homoj estas sanaj kaj fortaj, kaj la idaro de sklavoj estas 
malsanema, malgaja kaj havas inklinon al ŝtelo kaj mensogo. 
Fine, oni konvinkiĝis, ke la tero kulturata de la posedanto, 
donas unu fojon kaj duonon pli multe da greno kaj legomoj, 
ol tero, kulturata de sklavoj. Mi diros al via sankteco ion ankoraŭ pli strangan; kiam al la plugistoj ludas muziko, la homoj kaj bovoj laboras pli bone, pli rapide kaj malpli laciĝas, 
ol sen muziko!... Ĉion ĉi oni konstatis en niaj temploj. 
La faraono ridetis. 
-Mi devas enkonduki la muzikon ankaŭ en miajn bienojn 
- diris li. - Sed se la pastroj konstatis tiel strangajn aferojn, 
pri kiuj vi rakontas al mi, kial ili ne agas tiamaniere kun la 
kamparanoj en siaj bienoj?... 
Pentuer mallevis la kapon. 
-Ĉar - respondis li sopirante - ne ĉiuj pastroj estas sa- 
ĝuloj kaj havas noblajn korojn... 
-Jes, jes - ekkriis la sinjoro. - Kaj nun diru al mi vi, kiu 
estas filo de kamparano kaj scias, ke inter la pastroj ekzistas 
friponoj kaj malsaĝuloj, diru, kial vi ne volas servi al mi en la 
batalo kontraŭ ili?... Vi ja komprenas, ke mi ne plibonigos la 
sorton de la kamparanoj, se antaŭe mi ne instruos al la pastroj la obeon al mia volo... 
Pentuer tordis siajn manojn. 
-Sinjoro - respondis li - sendia kaj danĝera estas la batalo kontraŭ la pastraro!... Pli ol unu faraono komencis ĝin, 
kaj... ne povis fini... 
-Ĉar ne helpis lin saĝuloj, kiel vi... - eksplodis la sinjoro.
- Kaj vere, neniam mi komprenos: kial saĝaj kaj honestaj 
pastroj kuniĝas kun la bando de friponoj, kiaj estas la plimulto de ĉi tiu klaso?... 
Pentuer skuis la kapon kaj komencis paroli malrapide: 
-De tridek mil jaroj la sankta pastraro zorgas pri Egipto 
kaj ĝi faris la landon tia, kia ĝi estas: mirindaĵo de la tuta 
mondo. Kaj kial la pastroj, malgraŭ la mankoj, sukcesis tion 
fari?... Ĉar ili estas la lumingo, en kiu brulas la lumo de la 
saĝo. La lumingo povas esti malpura, eĉ malbonodora. Tamen ĝi konservas la dian fajron, sen kiu inter la homoj regus 
mallumo kaj sovaĝeco. Vi parolas, sinjoro, pri la batalo kontraŭ la pastraro - daŭrigis Pentuer. - Kia povas esti ĝia rezultato por mi?... Se vi malgajnos, mi estos malfeliĉa, ĉar vi ne 
plibonigos la sorton de la kamparanoj. Kaj se vi gajnos.... o, 
ne ĝisvivu mi tion!... Ĉar se vi rompus la lumingon, kiu scias, 
ĉu vi ne estingus la fajron de la saĝo, kiu de jarmiloj flamas 
super Egipto kaj super la mondo... Jen, mia sinjoro, la kaŭ- 
zoj, kial mi ne volas min miksi je la batalo kontraŭ pastraro 
... Mi sentas, ke ĝi proksimiĝas, kaj mi suferas, ke tia vermo, 
kiel mi, ne povas malhelpi ĝin. Sed mi ne partoprenos en ĝi, 
ĉar mi devus perfidi aŭ vin, aŭ Dion, kiu estas la kreinto de 
la saĝo... 
Aŭskultante lin, la faraono promenis en la ĉambro, meditante. 
-Faru - diris li sen kolero - kiel vi volas. Vi ne estas soldato, mi do ne povas riproĉi al vi la mankon de kuraĝo... Sed 
vi ne povas esti mia konsilanto... Tamen mi petas vin, aranĝi 
juĝejon por esplori la ribelojn, kaj kiam mi alvokos vin, parolu, kion ordonas al vi la saĝo... 
Pentuer ekgenuis kaj adiaŭis la sinjoron.
-En ĉiu okazo - aldonis la faraono - sciu, ke mi ne volas estingi la dian lumon... Kulturu la pastroj la saĝon en siaj 
temploj, sed ili ne detruu mian armeon, ne faru malhonorajn 
traktatojn kaj... ne ŝtelu - diris li jam ekscitita - la reĝajn 
trezorojn... Eble ili pensas, ke mi, kvazaŭ almozulo, starados 
ĉe iliaj pordoj, por ke ili bonvolu liveri al mi rimedojn por 
relevi la staton, ruinigitan per ilia malsaĝa kaj malnobla regado?... Ha, ha!... Pentuer... eĉ la diojn mi ne petus pri tio, kio 
estas mia potenco kaj mia rajto. Vi povas foriri. 
La pastro, ne turnante sin, eliris kaj ankoraŭ en la pordo 
falis sur la vizaĝon. 
La sinjoro restis sola. 
"La mortemaj homoj estas kvazaŭ infanoj - pensis li. - 
Herhor ja estas saĝa, scias, ke Egipto en okazo de milito bezonas duonmilionan armeon, ke ĉi tiun armeon oni devas 
ekzerci, kaj malgraŭ tio li malgrandigis la nombron de regimentoj kaj la nombron de soldatoj en ĉiu. La granda kasisto 
ankaŭ estas saĝa, tamen ŝajnas al li afero tute natura, ke ĉiuj 
trezoroj de la faraonoj transiris en Labirinton!... Fine Pentuer... Kia stranga homo!... Li volas donacadi al la kamparanoj 
manĝon, teron kaj senĉesajn festojn... Bone, sed ĉio ĉi malgrandigos miajn enspezojn, kiuj sen tio estas jam tro malgrandaj. Sed se mi dirus al li: helpu min repreni de la pastroj 
la reĝajn trezorojn, li nomus tion malpia kaj diris, ke mi volas estingi la lumon en Egipto!... Stranga homo... Li volonte 
konsentus renversi la tutan ŝtaton por la bono de la kamparanoj, sed li ne kuraĝus preni ĉefpastron ĉe nuko kaj konduki 
lin en malliberejon. Kun plej granda trankvilo li ordonas al mi 
rezigni duonon de miaj enspezoj, sed mi estas certa, ke li ne 
kuraĝus elporti kupran utelon el Labirinto..."
La faraono ekridetis kaj ree komencis mediti: 
"Ĉiu deziras esti feliĉa; sed se vi volas fari, ke ĉiuj estu feli- 
ĉaj, iu kaptos vin je la manoj, kiel homo, al kiu oni volas elŝiri 
malsanan denton... Kaj tial la monarĥo devas esti decidema 
... Kaj tial mia sankta patro agis malbone, malzorgante la 
kamparanojn kaj senlime konfidante al la pastroj... Pezan 
heredaĵon li lasis al mi, sed... ne fleksiĝos sub ĝi miaj ŝultroj 
... Apud Sodaj Lagoj ankaŭ estis malfacila afero... Pli malfacila, ol ĉi tie... Ĉi tie estas nur babiluloj kaj alarmantoj, tie 
estis homoj armitaj kaj deciditaj morti... Unu batalo pli larĝe 
malfermas niajn okulojn, ol dekoj da jaroj de trankvila regado... Kiu diros al si: mi rompos la baron! - rompos ĝin. Sed 
kiu ŝanceliĝos, devos cedi..." 
Falis la krepusko. En la palaco oni ŝanĝis la gardistojn kaj 
en la pli malproksimaj ĉambroj oni ekbruligis torĉojn. Nur en 
la ĉambron de la faraono neniu kuraĝis eniri sen ordono. 
La sinjoro, laca de la sendormo, de la hieraŭa vojaĝo kaj 
hodiaŭaj okupoj, falis sur la apogseĝon. Ŝajnis al li, ke jam 
centojn da jaroj li estas faraono, kaj li ne povis kredi, ke de la 
horo, kiam li estis apud la piramidoj, ne pasis ankoraŭ unu 
tago. 
"Unu tago?... Ne eble!..." 
Poste venis al li la penso, ke eble en la koro de la heredinto loĝas animoj de la antaŭaj faraonoj. Sendube estas tiel, ĉar 
alie de kie estus en li la sento de maljuneco aŭ antikveco?... 
Kaj kial la regado ŝajnus al li simpla afero, kvankam ankoraŭ 
antaŭ kelke da monatoj li tremis pensante, ke li ne scios regi. 
"Unu tago?... - ripetis li en sia animo. - Sed mi estas jam 
mil jarojn en ĉi tiu loko!..." 
Subite li ekaŭdis sufokitan voĉon:
-Mia filo!... filo! 
La faraono salte leviĝis de la seĝo. 
-Kiu estas ĉi tie? - ekkriis li. 
-Mi estas, mi... Ĉu vi jam forgesis pri mi... 
La estro ne povis sin orienti, de kie venas la voĉo. De supre, de malsupre, aŭ eble de la granda statuo de Oziriso, kiu 
staris en la angulo. 
-Fila mia - ree parolis la voĉo - respektu la volon de la 
dioj, se vi volas ricevi ilian benitan helpon... Ho, respektu la 
diojn, ĉar sen ilia helpo la plej granda potenco estas kvazaŭ 
cindro kaj ombro... Ho, respektu la diojn, se vi volas, ke la 
maldolĉo de viaj eraroj ne venenu al mi la ĉeeston en la feli- 
ĉa lando de Okcidento... 
La voĉo eksilentis. La sinjoro ordonis alporti torĉojn. Unu 
pordo de la ĉambro estis fermita, ĉe la alia staris gardistoj. 
Neniu fremda povis eniri. 
Kolero kaj maltrankvilo ŝiris la koron de la faraono. Kio 
estis tio? Ĉu vere parolis al li la ombro de la patro, aŭ ĉu la 
voĉo estis nur nova trompo de la pastroj? 
Sed se la pastroj povas paroli al li de malproksime, malgraŭ 
la dikaj muroj, ili povas ankaŭ sekrete aŭskulti. Kaj tiam li, la 
sinjoro de la mondo, estas kvazaŭ sovaĝa besto, persekutata 
de ĉiuj flankoj. 
Estas vere, ke en la palaco estis ordinara afero aŭskulti ĉe 
la pordoj. Sed la faraono pensis, ke almenaŭ lia kabineto estas libera, kaj ke la trokuraĝo de la pastroj haltas ĉe la pordo 
de la plej alta povo. 
Sed se tio estis spirito?... 
La sinjoro ne volis vespermanĝi kaj iris dormi. Ŝajnis al li, 
ke li ne ekdormos; sed la laciĝo superis la eksciton.
Post kelke da horoj vekis lin sonoriloj kaj lumo. Estis jam 
noktomezo, kaj la astrologo venis prezenti al la sinjoro raporton pri la situacio de la steloj. La faraono aŭskultis ĝis la fino 
kaj diris: 
-Ĉu vi ne povus, respektinda profeto, en la estonteco prezenti la raportojn al la nobla Sem?... Li ja anstataŭas min en 
la aferoj, kiuj koncernas la religion... 
La pastron astrologon forte mirigis la indiferenteco de la 
faraono al la ĉielaj aferoj. 
-Via sankteco bonvolas forpuŝi la konsilojn, kiujn la steloj donas al la monarĥoj?... 
-Donas? ripetis la faraono. - Diru do, kiaj estaj iliaj promesoj por mi? 
La astrologo sendube atendis tian demandon, ĉar li respondis sen pripenso: 
-La horizonto estas por momento vualita... La sinjoro de 
la mondo ne trovis ankoraŭ la vojon de la vero, kiu instruas 
ekkoni la volon de la dioj. Sed pli aŭ malpli baldaŭ trovos ĝin, 
kaj sur ĝi longan kaj feliĉan vivon, plenan de gloro, regadon ... 
-Bone!... Mi dankas vin, sankta viro. Nun kiam mi scias, 
kion mi devas serĉi, mi obeos la konsilojn, kaj vin mi ree petas, ke de nun vi komunikiĝu kun la respektinda Sem. Li estas mia anstataŭanto, kaj se vi legos ion interesan en la steloj, li komunikos al mi matene... 
La pastro forlasis la dormoĉambron, balancante la kapon. 
-Oni interrompis mian dormon!... - diris la sinjoro kun 
malkontenta mieno. 
-La plej respektinda reĝino Nikotris - diris subite la adjutanto - antaŭ unu horo ordonis al mi peti aŭdiencon de via 
sankteco... 
-Nun?... Noktomeze? - demandis la sinjoro. 
-Jes. Ŝi diris, ke noktomeze via sankteco vekiĝos... 
La faraono pensis momenton kaj diris al la adjutanto, ke li 
atendos la reĝinon en la ora salono. Li pensis, ke tie neniu 
povos aŭskulti ilin. 
La sinjoro ĵetis mantelon sur siajn ŝultrojn, surmetis nelaĉitajn sandalojn kaj ordonis bone lumigi la oran salonon. Poste li eliris, ordonante, ke la servistoj ne akompanu lin. 
La patrinon li jam trovis en la salono, en funebraj vestoj el 
dika tolo. Ekvidinte la faraonon, la respektinda sinjorino volis 
ree fali sur la genuojn, sed la filo levis ŝin kaj ĉirkaŭprenis. 
-Ĉu okazis io grava, patrino, ke vi interrompas vian ripozon en tiel malfrua horo? - demandis li. 
-Mi ne dormis... mi preĝis... - respondis ŝi. - Ho mia 
filo, vi bone divenis, ke la afero estas grava!... Mi aŭdis la dian 
voĉon de via patro... 
-Vere? - diris la faraono, sentante, ke la kolero plenigas 
lin. 
-Via senmorta patro - daŭrigis la reĝino - diris al mi 
plena de malĝojo, ke vi suriras eraran vojon... Vi malrespekte 
forpuŝas la ĉefpastran rangon kaj malestime agas kun la diaj 
servistoj. 
"Kiu restos ĉe Ramzes - diris via dia patro - se li malkontentigos la diojn kaj se forlasos lin la sankta pastraro?... Diru 
al li... diru al li - ripetis la respektinda ombro - ke tiamaniere li pereigos Egipton, sin mem kaj la dinastion..." 
-Oh, oh!... - ekkriis la faraono - jen kiel ili minacas min 
tuj en la unua tago de mia regado!... Mia patrino, la hundo
plej laŭte bojas, kiam ĝi timas, do la minacoj estas malbona 
antaŭdiro, sed nur por la pastroj!... 
-Sed tion diris via patro... - ripetis la ĉagrenita reĝino. 
-La senmorta patro kaj sankta Amenhotep - respondis la 
faraono - konas mian koron kaj vidas la plorindan staton de 
Egipto. Kaj ĉar mia koro volas relevi la ŝtaton, forigante la 
trouzon, ili do ne povus min malhelpi plenumi miajn intencojn... 
-Vi do ne kredas, ke la spirito de via patro donas al vi konsilojn? - demandis la reĝino pli kaj pli terurita. 
-Mi ne scias. Sed mi havas la rajton supozi, ke la voĉoj de 
la spiritoj, sonantaj en diversaj anguloj de nia palaco, estas ia 
artifiko de la pastroj. Nur la pastroj povas min timi; neniam 
la dioj kaj spiritoj... Do ne la spiritoj timigas nin, patrino... 
La reĝino ekmeditis kaj oni povis vidi, ke la vortoj de la filo 
forte ŝin impresas. Ŝi vidis multajn miraklojn dum sia vivo, 
kaj kelkaj ankaŭ al ŝi ŝajnis suspektindaj. 
-En tia okazo - respondis ŝi, sopirante - vi ne estas singarda, mia filo!... Posttagmeze estis ĉe mi Herhor, tre nekontenta de la aŭdienco ĉe vi... Li diris, ke vi volas forigi la pastrojn de la korto... 
-Por kio mi bezonas ilin?... Por ke mia kuirejo kaj kelo 
havu grandajn elspezojn?... Aŭ eble por ke ili aŭskultu, kion 
mi parolas, kaj rigardu, kion mi faras?... 
-La tuta lando indignos, kiam la pastroj konigos, ke vi estas malpia... - intermetis la reĝino. 
-La lando jam indignas, sed la pastroj estas kulpaj pri tio 
- respondis la faraono. - Kaj pri la pieco de la Egipta popolo 
mi komencas havi tute novan opinion... Se vi, patrino, konus 
la nombron de procesoj pri malpiaĵoj al la dioj en Malsupra
Egipto, kaj pri ŝteloj en la Supra, vi konvinkiĝus, ke por nia 
popolo la pastraj aferoj jam ĉesis esti sanktaj. 
-Tio estas la influo de la fremduloj, kiuj plenigas Egipton 
- ekkriis la reĝino. - Precipe de Fenicianoj... 
-Indiferente estas, kies; Egipto ne rigardas plu la statuojn 
kaj pastrojn, kiel superhomajn estaĵojn... Kaj se vi aŭskultus, 
patrino, kion diras la nobeloj, oficiroj kaj soldatoj, vi komprenus, ke venis la tempo meti la reĝan povon en la loko de la 
pastra, se oni ne volas, ke ĉiu povo falu en la lando. 
-Egipto estas via - sopiris la reĝino. - Via saĝo estas eksterordinara, faru do, kion vi volas... Sed agu singarde, ho singarde!... La skorpiono, eĉ mortigita, povas vundi la nesingardan venkinton... 
Ŝi ĉirkaŭprenis lin, kaj la sinjoro revenis en sian ĉambron. 
Li vidis jam klare, ke inter li kaj la pastroj komenĉiĝis batalo, aŭ ĝustadire io abomena, kio ne meritis eĉ la nomon de 
batalo kaj kontraŭ kio li, militestro, ne povis trovi en la unua 
momento efikan rimedon. 
Ĉar kie estas la malamiko? Kontraŭ kiu devas marŝi lia fidela armeo?... Ĉu kontraŭ la pastroj, kiuj falas antaŭ li sur la 
vizaĝon? Ĉu kontraŭ la steloj, kiuj diras, ke la faraono ne suriris ankoraŭ la vojon de la vero? Kontraŭ kio kaj kontraŭ kiu 
batali?... 
Eble la voĉojn de la spiritoj, sonantaj en la mallumo? Ĉu la 
propran patrinon, kiu terurigita petegas lin, ke li ne dispelu 
la pastrojn?... 
La faraono tordiĝis sur la lito, sentante sian senfortecon. 
Subite venis al li jena penso: "Mi ne atentu la malamikon, kiu 
disfluas, kiel koto en la mano!... Oni babilu en la malplenaj 
salonoj... oni koleru kontraŭ mia senpieco... Mi donados la
ordonojn, kaj kiu kuraĝos ne plenumi ilin, estos mia malamiko, kaj kontraŭ li mi uzos la policon, tribunalon kaj armeon ..."
ĈAPITRO KVARA 
Tiel da en la monato Hator, post tridek kvar jaroj de regado, mortis la faraono Mer-amen-Ramzes XII, la sinjoro 
de la du mondoj, la estro de la eterneco, la disdonanto de la 
vivo kaj de ĉia ĝojo. 
Li mortis, ĉar li sentis, ke lia korpo fariĝas malforta kaj senutila. Li mortis, ĉar li sopiris al la eterna patrujo, kaj la regadon de la tera ŝtato li deziris konfidi al pli junaj manoj. Fine, 
li mortis, ĉar li tiel deziris, ĉar tia estis lia volo. La dia spirito 
forflugis, kvazaŭ akcipitro, kiu longe rondflugante super la 
tero, perdiĝas fine en la blua spaco. 
Kiel lia vivo estis ĉeesto de senmorta estaĵo en la lando de 
la vanteco, same lia morto estis nur unu el la momentoj de 
superhoma estado. 
La sinjoro vekiĝis ĉe la leviĝo de la suno kaj apogita sur du 
profetoj, ĉirkaŭita de pastroj, iris en la kapelon de Oziriso. 
Kiel ĉiutage, li revivigis la dion, lavis kaj vestis lin, faris oferon kaj levis la manojn por la preĝo. 
Dume la pastroj kantis: 
Ĥoro I. Honoro al vi, kiu leviĝas sur la horizonto kaj trakuras la ĉielon. 
Ĥoro II. La vojo de via sankteco estas la feliĉo de tiuj, sur 
kies vizaĝojn falas viaj radioj... 
Ĥoro I. Ĉu vi povus iri, kiel vi iras, sen halto, ho suno?... 
Ĥoro II. Granda migrulo de la spaco, vi kiu ne havas sinjoron kaj por kiuj centoj da milionoj da jaroj estas nur unu 
palpebrumo... 
Ĥoro I. Vi subiras, sed vi daŭras. Vi multobligas la horojn, 
noktojn kaj tagojn, kaj vi mem daŭras laŭ viaj propraj leĝoj 
... 
Ĥoro II. Vi lumigas la teron, oferante vin mem per viaj propraj manoj, kiam en la figuro de Ra vi leviĝas sur la horizonto. 
Ĥoro I. Ho stelo, kiu aperas, granda per via lumo, vi mem 
formas viajn membrojn... 
Ĥoro II. Kaj naskita de neniu, vi naskas vin mem sur la horizonto. 
En tiu momento la faraono ekparolis: 
"Ho vi, radianta sur la ĉielo! Permesu al mi eniri en la eternecon, kuniĝi kun la respektindaj kaj perfektaj ombroj de la 
supera lando. Kun ili mi rigardu viajn brilojn matene kaj vespere, kiam vi kuniĝas kun via patrino Nut. Kaj kiam vi turnos 
vian vizaĝon al la okcidento, leviĝu miaj manoj por la preĝo, 
por honori la vivon, ekdormantan post la montoj."1 
Tiel kun la manoj levitaj al la ĉielo, parolis la sinjoro, ĉirkaŭita de la nubo de la incensoj. Subite li eksilentis, kaj falis 
posten en la brakojn de la asistantaj pastroj. 
Li ne vivis plu. 
La novaĵo pri la morto de la faraono kiel fulmo trakuris la 
palacon. La servistoj forlasis siajn okupojn, la estroj ĉesis kontroli la sklavojn, oni alarmis la gvardion kaj okupis ĉiujn enirojn. 
En la ĉefa korto komencis kolektiĝi la amaso: kuiristoj, ĉevalistoj, kelistoj, virinoj de lia sankteco kaj iliaj infanoj. Unuj 
1 Himno aŭtentika.
demandis, ĉu tio estas vera, aliaj miris, ke la suno lumas ankoraŭ sur la ĉielo, kaj ĉiuj kune kriis ĝis perdo de la spiro: 
-"Ho sinjoro!... Ho nia patro!... Ho amata!... Ĉu eble estas, 
ke vi jam forlasis nin?... Ho jes, li jam iras al Abidos!... Al la 
okcidento, al la okcidento en la teron de la justuloj!... La loko, 
kiun vi amis, ĝemas kaj ploras!..." 
Terura krio eksonis en ĉiuj kortoj, en la tuta parko. Ĝi resaltis de la orientaj montoj, la vento portis ĝin sur siaj flugiloj trans Nilon, kaj ĝi ektimigis la urbon Memfison. 
Dume la pastroj preĝante metis la korpon de la mortinto 
en riĉa, fermita portilo. Ok pastroj stariĝis ĉe la teniloj, kvar 
prenis en la manojn ventumilojn el strutaj plumoj, aliaj incenson kaj prepariĝis eliri. 
En ĉi tiu momento alkuris la reĝino Nikotris, kaj ekvidinte 
la korpon jam en la portilo, sin ĵetis al la piedoj de la mortinto. 
-"Ho mia edzo, ho mia frato, ho mia amata!... - kriis ŝi, 
dronante en la larmoj. - Ha amata, restu kun ni, restu en via 
domo, ne foriru de la loko sur la tero, en kiu vi estas..." 
-"En paco, en paco, al la okcidento - kantis la pastroj - 
ho granda monarĥo, iru en paco al la okcidento..." 
-"Ho ve! - diris la reĝino - vi rapidas al la rivero, por 
transiri sur la alian bordon! Ho pastroj, ho profetoj ne rapidu, lasu lin; vi ja revenos hejmen, sed li iros en la landon de 
la eterneco..." 
-"En paco, en paco, al la okcidento!... - kantis la pastra 
ĥoro. - Se plaĉos al Dio, kiam venos la tago de la eterneco, 
ni ree ekvidos vin, ho sinj oro, ĉar vi jen iras en la landon, kiu 
kunigas ĉiujn homojn."2 
2 Aŭtentika.
La respektinda Herhor donis signon. La servistinoj superforte forŝiris la reĝinon de la piedoj de la faraono kaj kondukis ŝin en ŝian ĉambron. 
La portilo, portata de la pastroj, ekmoviĝis; la estro estis 
vestita kaj ĉirkaŭita, kiel dum la vivo. Dekstre kaj maldekstre, 
antaŭ kaj post li iris: generaloj, kasistoj, juĝistoj, grandaj skribistoj, portantoj de la hakilo kaj sago, kaj, antaŭ ĉio granda 
amaso da pastroj de ĉiuj rangoj. 
En la korto la servistoj falis sur la vizaĝon, ĝemante kaj plorante, la armeo prezentis la armilojn kaj eksonis trumpetoj, 
kvazaŭ por saluti reĝon vivantan. 
Kaj efektive la sinjoro kvazaŭ vivanta estis portata al la rivero. Kiam oni atingis Nilon, la pastroj starigis la portilon sur 
orita ŝipo, sub purpura baldakeno, kiel dum lia vivo. 
Tie oni superŝutis la portilon per floroj, kontraŭ ĝi oni starigis la statuon de Anubis, kaj la reĝa ŝipo ekiris al la alia bordo de Nilo. La estron adiaŭis la ploroj de la servistoj kaj kortegaj virinoj. 
Du horojn de la palaco, trans Nilo kaj trans la kanaloj, 
fruktoportaj kampoj kaj palmaj arbaroj, inter Memfiso kaj 
"Plata Altaĵo de Mumio" kuŝis stranga kvartalo. Ĉiuj ĝiaj konstruaĵoj estis destinitaj por la mortintoj, kaj loĝataj nur de 
kolŝitoj kaj paraŝitoj, kiuj enbalzamigadis la kadavrojn. 
La kvartalo estis kvazaŭ vestiblo de la vera tombejo, ponto, kiu kunigis la vivantan socion kun la loko de la eterna ripozo. Tien estis alportataj la mortintoj kaj estis farataj el ili 
mumioj; tie familioj marĉandis kun la pastroj pri la prezo de 
la enterigo. Tie estis preparataj la sanktaj libroj kaj zonoj, ĉerkoj, mebloj, vazoj kaj statuoj por la mortintoj. 
-Kiu venis? - oni demandis de interne.
-Oziriso Mer-amen-Ramzes, la sinjoro de du mondoj, venas al vi kaj postulas, ke vi preparu lin al la eterna vojaĝo - 
respondis la pastro. 
-Ĉu estas eble, ke estingiĝis la suno de Egipto?... Ke mortis tiu, kiu mem estis la spiro kaj vivo?... 
-Tia estis lia volo - respondis la pastro. - Akceptu do la 
sinjoron kun konvena respekto kaj faru al li ĉiujn servojn, por 
ke ne frapu vin punoj en ĉi tiu kaj en la estonta vivo. 
-Ni faros, kiel vi deziras - respondis la voĉo. 
Nun la pastroj lasis la portilon apud la pordo kaj rapide 
foriris, por ke ne falu sur ilin la malpura spiro de la kadavroj, 
amasigitaj en ĉi tiu loko. Restis nur la civilaj oficistoj, komandataj de la granda juĝisto kaj kasisto. 
Post sufiĉe longa momento de atendado, la pordego malfermiĝis, kaj eliris el ĝi dekkelko da homoj. Ili havis pastrajn 
vestojn kaj kovritajn vizaĝojn. 
Vidante ilin, la juĝisto diris: 
-Ni transdonas al vi la korpon de sinjoro via kaj nia. Faru 
kun ĝi, kion ordonas nia sankta religio, malzorgu nenion, por 
ke la granda mortinto ne estu per via kulpo maltrankviligita 
en la alia mondo. 
La kasisto aldonis: 
-Uzu oron, arĝenton, malakiton, turkisojn, jaspisojn, smeraldojn kaj plej multekostajn parfumojn por ĉi tiu sinjoro, por 
ke nenio manku al li kaj por ke li havu ĉion de la plej bona 
kvalito. Tion diras al vi mi, la kasisto. Kaj se troviĝus malnoblulo, kiu anstataŭ noblaj metaloj volus meti mizerajn falsa- 
ĵojn, kaj anstataŭ multekostaj ŝtonoj fenician vitron, li memoru, ke oni dehakos al li la manojn kaj elŝiros la okulojn.
-Estos farite, kiel vi postulas - respondis unu el la vualitoj. 
La aliaj levis la portilon kaj eniris kun ĝi en la kvartalon de 
la mortintoj, kantante: 
-Vi iras en paco al Abidos!... Atingu en paco la teban okcidenton!... Al la okcidento, al la okcidento, al la tero de la 
justuloj!... 
La pordego fermiĝis, kaj la plej alta juĝisto kaj la oficistoj, 
akompanantaj lin, revenis al la rivero kaj palaco. 
Dume la vualitoj transportis la portilon en grandegan konstruaĵon, kie oni enbalzamigadis la kadavrojn de la reĝoj kaj 
de tiuj altranguloj, kiuj akiris specialan favoron de la faraono. Ili haltis en la vestiblo, kie staris ŝipeto sur malgrandaj 
radoj, kaj komencis elpreni la mortinton el la portilo. 
-Rigardu! - ekkriis unu el la vualitoj - ĉu ili ne estas ŝtelistoj?... La faraono ja mortis en la kapelo de Oziriso, li do 
devis esti en solena vesto... Kaj jen ĉi tie: anstataŭ oraj braceletoj - kupraj, la ĉeno ankaŭ estas kupra kaj en la ringoj 
estas falsitaj ŝtonoj... Mi dezirus scii, kiu tiel servis lin, la 
pastroj aŭ la skribistoj? 
-Certe la pastroj... Friponoj, sekiĝu viaj manoj!... Kaj tiaj 
friponoj kuraĝas admoni nin, ke oni donu al la mortinto ĉion 
de la plej bona kvalito... 
-Ne ili postulis, sed la kasisto... 
-Ili ĉiuj estas ŝtelistoj... 
Parolante tiel, ili demetis de la mortinto la reĝajn vestojn, 
surmetis al li negliĝan robon, broditan per oro kaj transportis la kadavron en la ŝipeton. 
-Ni danku la diojn - diris unu el la vualitoj - ke ni jam
havas novan sinjoron. Ĉi tiu faros ordon kun la pastraro... 
Kion ili prenis per la manoj, tion ili redonos per la buŝo... 
-Oni diras, ke tio estos severa estro - respondis alia. - 
Li estas en bonaj rilatoj kun Fenicianoj, amas la societon de 
Pentuer kiu ja ne devenas de la pastroj sed de tiaj mizeruloj, 
kiel ni... Kaj la armeo, oni diras, lasus sin bruligi kaj dronigi 
por la nova faraono!... 
-Kaj en la lastaj tagoj li glore venkis la Libianojn... 
-Kie li estas, ĉi tiu nova faraono? - demandis alia. - En 
la dezerto!... Mi timas, ke antaŭ lia reveno okazos al li ia malfeliĉo... 
-Kion oni povas fari al li, se post li staras la armeo! Mi ne 
ĝisvivu bonan enterigon, se la juna sinjoro ne faros kun la 
pastroj, kiel la bubalo kun tritiko... 
-Vi malsaĝulo - intermetis alia, kiu silentis ĝis nun. - La 
faraono venkos la pastrojn?... 
-Kial ne?... 
-Ĉu vi vidis iam leonon, kiu disŝiris piramidon?... 
-Kion vi babilas! 
-Aŭ bubalon, kiu ĝin renversis? 
-Kompreneble, ĝi ne povas tion fari. 
-Kaj la ventego? 
-Ĉu la diablo inspiris al vi hodiaŭ la demandojn?... 
-Bone, mi diras al vi, ke leono, bubalo aŭ vento pli facile 
renversos piramidon, ol la faraono venkos la pastraron... Eĉ 
se la faraono estus leono, bubalo kaj vento en unu persono... 
-Vi, malsupre!... - oni kriis de supre. - Ĉu la mortinto 
jam estas preta? 
-Jam... Jam... nur lia makzelo refalas - oni respondis el 
la vestiblo.
-Indiferente... Rapide donu lin ĉi tien, ĉar Izido post unu 
horo devas iri en la urbon. 
Post momento la ora ŝipeto kun la kadavro estis per ŝnuroj levita supren, sur la eksteran balkonon. 
El la vestiblo oni eniradis en grandan salonon, blue kolorigitan kaj ornamitan per flavaj steloj. Sur la tuta longo de la 
salono al unu el la muroj estis alkroĉita kvazaŭ balkono, arkforma, kies ekstremoj leviĝis unu etaĝon, la mezo unu kaj 
duonon. 
La salono prezentis la ĉielan firmamenton, la balkono la 
vojon de la suno sur la ĉielo, kaj la faraono devis esti Oziriso, aŭ la suno, kiu iras de la oriento al la okcidento. 
Malsupre staris amaso da pastroj kaj pastrinoj, kiuj, atendante la solenon, parolis pri indiferentaj aferoj. 
-Preta!... - oni kriis de la balkono. 
La interparoladoj eksilentis. Supre trifoje eksonis bronza 
lado kaj sur la balkono aperis la orita ŝipeto de la suno, en kiu 
veturis la mortinto. 
"Jen li aperas en nubo, por apartigi la ĉielon de la tero, kaj 
poste kunigi ilin... 
Senĉese kaŝita en ĉiu objekto, li estas la sola vivanta, en kiu 
eterne ekzistas ĉiuj aferoj..." 
La ŝipeto iom post iom leviĝis al la mezo de la arko kaj fine 
haltis sur la supro. 
Tiam sur la malsupra ekstremo de la arko aperis pastrino, 
alivestita, kiel la diino Izido, kun la filo Horus, kaj same malrapide komencis supreniri. Tio estis la bildo de la luno, kiu 
sekvas la sunon. 
Nun la ŝipeto de la supro de la arko komencis malleviĝi al 
la okcidento, kaj malsupre ree eksonis la ĥoro:
"Dio, enkorpigita en ĉiuj objektoj, spirito Ŝu en ĉiuj dioj. Li 
estas la korpo de la vivanta homo, kreinto de la arbo, kiu portas fruktojn, li estas la kaŭzo de la fruktigaj superakvoj. Sen 
li nenio vivas en la tera spaco."3 
La ŝipeto malaperis sur la okcidenta ekstremo de la balkono, Izido kun Horus haltis sur la supro de la arko. Tiam al la 
ŝipeto alkuris aro da pastroj: ili elprenis la kadavron de la faraono, metis ĝin sur marmora tablo, kvazaŭ Ozirison por ripozo post la taga laboro. 
Nun al la mortinto proksimiĝis paraŝito, alivestita kiel la 
dio Tifono. Sur la kapo li havis teruran maskon kaj vilan flavruĝan perukon, sur la dorso haŭton de apro, kaj en la mano 
ŝtonan etiopian tranĉilon. 
Li komencis rapide detranĉi plandojn de la mortinto. 
-Kion vi faras al la dormanto, frato Tifono? - demandis 
lin Izido de la balkono. 
-Mi skrapas la piedojn de mia frato Oziriso, por ke li ne 
malpurigu la ĉielon per la tera polvo - respondis la paraŝito, alivestita kiel Tifono. 
Fortranĉinte la plandojn, la paraŝito prenis kurban metalfadenon, metis ĝin en la nazon de la mortinto kaj komencis 
eltiri la cerbon. Poste li distranĉis la ventron kaj tra la truo 
rapide eltiris la intestojn, koron kaj pulmojn. 
Dume la helpantoj de Tifono alportis kvar grandajn urnojn, ornamitajn per la kapoj de la dioj: Hape, Emset, Duamutf kaj Kebhsneuf, kaj en ĉiun el la urnoj metis iun internan organon de la mortinto. 
-Kion vi faras tie, frato Tifono? - demandis duan fojon 
Izido. 
3 Aŭtentika.
-Mi purigas mian fraton Ozirison de la teraj aferoj, por ke 
li fariĝu pli bela - respondis la paraŝito. 
Apud la marmora tablo estis baseneto, kies akvo estis saturita per sodo. La paraŝitoj, puriginte la kadavron, ĵetis ĝin 
en la baseneton, en kiu ĝi devis malsekiĝi sepdek tagojn. 
Dume Izido, trairante la tutan balkonon, proksimiĝis al la 
ĉambro, en kiu la paraŝito ĵus malfermis kaj purigis la reĝajn 
restaĵojn. Ŝi demandis terurita: 
-Kie estas mia frato?... kie mia dia edzo?... 
Subite ektondris, eksonis trumpetoj kaj bronzaj ladoj, kaj 
la paraŝito, alivestita kiel Tifono, eksplodis de rido kaj ekkriis: 
-Bela Izido, kiu kun la steloj gajigas la noktojn, ne ekzistas plu via edzo!... Neniam plu la radianta Oziriso sidiĝos sur 
la orita ŝipeto, neniam plu la suno sin montros sur la firmamento... Mi faris tion, mi Set, kaj mi kaŝis lin tiel profunde, 
ke neniu dio, eĉ ĉiuj kune retrovos lin!... 
Ĉe tiuj vortoj la diino disŝiris la vestojn, komencis ĝemi kaj 
elŝiri siajn harojn. Ree eksonis la trumpetoj, tondroj kaj sonoriloj, inter la pastroj kaj pastrinoj leviĝis murmureto, poste krio, malbenoj kaj fine ĉiuj ĵetis sin sur Tifonon, kriante: 
-Malbenita spirito de la mallumo!... Vi, kiu ekscitas la 
ventojn de la dezerto, boligas la maron, kovras la teran lumon!... Falu en senfundaĵon, el kiu ne povus vin liberigi eĉ la 
patro de la dioj... Malbenita, malbenita Set!... Via nomo estu 
teruro kaj abomeno!... 
Tiel malbenante, ĉiuj ĵetis sin kun pugnoj kaj bastonoj sur 
Tifonon; la malbela dio komencis forkuri kaj fine malaperis 
el la salono. 
Ree tri sonoj de la bronza lado, kaj la soleno estis finita. 
-Sufiĉe! - ekkriis la plej maljuna pastro al la aro, kiu jam
efektive komencis interbatali. - Vi, Izido, povas iri en la urbon, la ceteraj al aliaj mortintoj, kiuj atendas nin... Ne malzorgu la simplajn mortintojn, ĉar ni ne scias, kiel oni pagos 
al ni por ĉi tiu... 
-Certe ne multe! - intermetis la paraŝito. - Oni diras, ke 
en la trezorejo restis nenio, kaj Fenicianoj minacas, ke ili ĉesos pruntedoni, se ili ne ricevos novajn rajtojn... 
-La morto ekstermu viajn Fenicianojn!... Baldaŭ oni devos 
almozpeti de ili hordean panon; ĉion ili jam proprigis al si... 
-Sed se ili ne donos monon al la faraono, ni ricevos nenion por la enterigo... 
Iom post iom eksilentis la interparoladoj kaj la ĉeestantoj 
forlasis la bluan salonon. Restis nur gardistoj ĉe la baseneto 
kun la restaĵoj de la faraono. 
La tuta soleno, prezentanta la mortigon de Oziriso (la suno) per Tifono (la dio de la mallumo kaj krimo) servis, por 
distranĉi kaj purigi la restaĵojn de la faraono, kaj tiel prepari 
ilin por la enbalzamigo. 
Sepdek tagojn la mortinto kuŝis en la akvo, saturita per 
sodo, kredeble kiel rememoraĵo, ke la malbona Tifono dronigis la korpon de la frato en Sodaj Lagoj. Dum la tuta tempo, 
matene kaj vespere, la pastrino, alivestita kiel Izido, venis en 
la bluan salonon. Tie, ĝemante kaj elŝirante al si la harojn, ŝi 
demandis la ĉeestantojn: ĉu oni vidis ŝian dian edzon kaj fraton? 
Kiam pasis la tempo de la funebro, Horus, la filo kaj posteulo de Oziriso, aperis en la salono kaj li, fine, rimarkis la 
banujon. 
-Eble ĉi tie oni devus serĉi la restaĵojn de mia patro kaj 
frato? - demandis Horus.
Ili komencis serĉi, trovis kaj, kun granda ĝojo de la pastroj, 
ĉe sonoj de la muziko elprenis la korpon de la faraono el la 
fortiga bano. 
Oni enmetis la korpon en ŝtonan tubon, tra kiu dum kelke da tagoj pasis varmega aero, kaj sekiginte oni transdonis 
al la enbalzamigistoj. 
Nun komenciĝis la plej gravaj ceremonioj, kiujn sur la faraono plenumis la plej altaj pastroj de la kvartalo de mortintoj. 
La korpon de la mortinto, turninte la kapon al la sudo, oni 
lavis per sanktigita akvo, kaj ĝian internon per palma vino. 
Sur la planko, surŝutita per cindro, sidis larmistinoj, kaj elŝirante al si harojn, gratante al si vizaĝojn, ploris la mortinton. 
Ĉirkaŭ la funebra lito kolektiĝis pastroj, alivestitaj kiel dioj: 
Izido, nuda, kun la krono de la faraonoj, la junula Horus, 
Anubis kun ŝakala kapo, Tot, kun birda kapo kaj kun tabuletoj en la mano, kaj multaj aliaj. 
Sub la kontrolo de ĉi tiu respektinda aro, specialistoj komencis plenigi la internon de la mortinto per forte odorantaj 
herboj, segaĵoj, kaj eĉ ili verŝis tien odorajn arbajn sukojn, 
seninterrompe preĝante. Poste, anstataŭ liaj propraj, oni metis al li vitrajn okulojn, enkadrigitajn en bronzo. 
Oni surŝutis la tutan korpon per soda pulvoro. 
Nun elpaŝis alia pastro, kaj klarigis al la ĉeestantoj, ke la 
korpo de la mortinto estas la korpo de Oziriso kaj liaj ecoj 
estas la ecoj de Oziriso: la miraklaj ecoj de lia maldekstra 
tempio estas la ecoj de la tempio de la dio Tumu; lia dekstra 
okulo estas la okulo de la dio Tumu, kies radioj trapenetras 
la mallumon. Lia maldekstra okulo estas la okulo de Horus, 
kiu ekstermas ĉiujn vivantajn kreaĵojn; la supra lipo estas Izido, la malsupra - Neftis. La kolo de la mortinto estas diino, 
la manoj estas diaj animoj, la fingroj estas ĉielaj serpentoj, la 
filoj de la diino Selkit. Liaj flankoj estas du plumoj de Amon, 
la dorso estas la spino de Sibu, la ventro estas la flanko de 
Nue.4 
Alia pastro diris: 
-"Oni donis al mi buŝon por paroli, piedojn por paŝi, manojn por faligi malamikojn. Mi reviviĝas, mi ekzistas, mi malfermas la ĉielon; mi faras tion, kion oni ordonis al mi en 
Memfiso."5 
Dume sur la kolo de la mortinto oni pendigas bildon de 
skarabo, faritan el multekosta ŝtono, kun surskribo: 
"Ho mia koro, kiun mi ricevis de mia patrino; ho mia koro, 
kiun mi havis, kiam mi estis sur la tero, ne leviĝu kaj ne atestu 
kontraŭ mi en la tago de la juĝo."6 
Nun ĉiun manon kaj piedon, ĉiun fingron de la mortinto 
oni ĉirkaŭvolvis per rubandoj, sur kiuj estis skribitaj preĝoj 
kaj ĵuroj. Sur la brusto kaj kolo oni metis tutajn manuskriptojn de "La libro de la mortintoj" kun la sekvantaj meditoj, kiujn la pastroj voĉe legis super la mortinto: 
"Mi estas tiu, kontraŭ kiu neniu dio starigas barojn. 
Kiu li estas? 
Li estas Tum sur la ŝildo, li estas Ra sur la ŝildo, kiu leviĝas 
en la okcidento de la ĉielo. 
Mi estas Hieraŭo kaj mi konas la Morgaŭon. 
Kiu li estas? 
4 Maspero. 
5 Aŭtentika. 
6 Aŭtentika.
Hieraŭo estas Oziriso, Morgaŭo estas Ra, en la tago, kiam 
li detruos la malamikojn de la Sinjoro, kiu estas super ĉio, kaj 
kiam li oferos sian filon Horuson. Per aliaj vortoj: en la tago, 
kiam la ĉerkon de Oziriso renkontos lia patro Ra, Li venkos 
la diojn, laŭ la ordono de Oziriso, la sinjoro de la monto 
Amenti. 
Kio ĝi estas? 
Amenti estas kreaĵo de la animoj de la dioj, laŭ la ordono 
de Oziriso, la sinjoro de la monto Amenti. Per aliaj vortoj: 
Amenti estas la ekscito, kaŭzita de Ra; ĉiu dio, kiu venas tien, 
batalas. Mi konas grandan dion, kiu loĝas tie. 
Mi estas el mia lando, mi venas el mia urbo, mi detruas la 
malbonon, forigas tion, kio restas ne bona, kaj forpuŝas de mi 
la malpuraĵon. Mi atingas la landon de la ĉielanoj, mi eniras 
tra potenca pordego. 
Ho, vi, kunuloj, donu al mi la manon, ĉar mi estos unu el 
vi."7 
Kiam ĉiu membro de la mortinto jam estas ĉirkaŭvolvita 
per la rubandoj, kaj armita per amuletoj, kiam li jam posedas 
sufiĉan provizon da meditoj, kiuj permesos al li orienti sin en 
la lando de la dioj, oni devas zorgi pri dokumento, kiu malfermos al li la pordegon de tiu lando. 
Ĉar inter la tombo kaj ĉielo la mortinton atendas kvardek 
du teruraj juĝistoj, kiuj sub prezido de Oziriso esploras lian 
teran vivon. Nur kiam la koro de la mortinto, metita sur pesilon de la justeco, montriĝos egala al la diino de la vero, kaj 
kiam la dio Dutes, notanta sur tabuletoj agojn de la mortinto, juĝos ilin bonaj, nur tiam Horus prenas la animon je la 
mano kaj kondukas antaŭ la tronon de Oziriso. 
7 "La libro de la mortintoj".
Por ke la mortinto povu sin senkulpigi antaŭ la tribunalo, 
oni devas envolvi lian mumion en papiruson, sur kiu estas 
skribita lia ĝenerala konfeso. Dum la envolvado la pastroj diras laŭte kaj klare, por ke la mortinto nenion forgesu: 
-"Estroj de la vero, mi alportas al vi nur la veron. Al neniu homo mi faris perfide malbonon, neniun el miaj proksimuloj mi faris malfeliĉa... Neniam mi estis maldeca, neniam 
mi diris maldecan vorton en la domo de la vero. Mi ne estis 
intima kun la malbono. Mi ne faris malbonon. Kiel estro mi 
ne ordonis al miaj subuloj labori super iliaj fortoj. Neniu per 
mia kulpo fariĝis timema, mizera, suferanta, malfeliĉa. Mi 
faris nenion, kion malestimus la dioj. Mi ne turmentis la sklavojn. Mi ne lasis ilin malsataj. Mi ne igis ilin plori. Mi ne mortigis. Mi ne ordonis fortigi perfide. Mi ne mensogis. Mi ne 
rabis trezorojn de la temploj. Mi ne malgrandigis la enspezojn, oferitajn al la dioj. Mi ne ŝtelis panon, nek zonojn de la 
mumioj. Mi ne pekis kontraŭ la pastro de mia distrikto. Mi ne 
forprenis, nek malgrandigis lian havon. Mi ne forŝiris infanon 
de la brusto de ĝia patrino. Neniam mi agis brute. Mi ne uzis 
falsan pesilon. Mi ne kaptis birdojn. Mi ne malhelpis leviĝon 
de la akvo. Mi ne deturnis fluon de la kanaloj. Mi ne estingis 
fajron en nekonvena momento. Mi ne ŝtelis la oferojn de la 
dioj, kiujn ili elektis. Mi estas pura... Mi estas pura... Mi estas pura..."8 
Kiam la mortinto, dank' al "La Libro", jam sciis, kiel agi en 
la eterna lando, kaj, antaŭ ĉio, kiam li sciis, kiel senkulpigi sin 
antaŭ la tribunalo de la kvardek du dioj, tiam la pastroj armis 
8 Ĉapitro 75-a de "La libro de la mortintoj". Tio estas unu el la plej 
altideaj dokumentoj, kiujn lasis al ni la antikva mondo
lin ankaŭ per la antaŭparolo de ĉi tiu libro kaj klarigis al li 
ĝian grandan gravecon. 
Por tiu celo la enbalzamigistoj, ĉirkaŭantaj la freŝan mumion de la faraono, foriris, kaj venis la ĉefa pastro de la distrikto kaj murmuretis al la mortinto en la orelon: 
-"Sciu, ke posedante ĉi tiun libron, vi apartenos al la vivantaj kaj akiros grandan influon ĉe la dioj. Sciu, ke dank' al 
ĝi neniu kuraĝos kontraŭstari al vi. La dioj mem proksimiĝos 
al vi kaj ĉirkaŭprenos vin, ĉar vi apartenos al ilia rondo. 
Sciu, ke la libro permesos al vi ekscii, kio estis en la komenco. Neniu homo publikigis ĝin, neniu okulo ĝin vidis, neniu orelo ĝin aŭdis. La libro estas la vero mem, sed neniu kaj 
neniam konis ĝin. Estu ĝi videbla nur por vi kaj por tiu, kiu 
ĝin al vi donis. Ne aldonu al ĝi komentariojn, kiujn povus 
dikti via memoro aŭ via fantazio. Ĝi estas skribita tuta en la 
ĉambro, kie oni enbalzamigas la mortintojn. Tio estas granda mistero, kiun konas neniu ordinara homo, neniu en la 
mondo. 
La libro estos via nutraĵo en la malsupra lando de la spiritoj, ĝi liveros al via animo rimedojn por restadi sur la tero, 
donos al vi vivon eternan kaj faros, ke neniu havos povon super vi."9 
Oni riĉe vestis la reĝajn restaĵojn, metis oran maskon sur 
la vizaĝon, ringojn kaj braceletojn sur la krucitajn brakojn. 
Sub la kapon oni metis eburan apogilon, sur kiu ordinare 
dormas Egiptanoj. Fine, oni fermis la korpon en tri ĉerkoj; papera, kovrita per surskriboj, orita cedra kaj marmora. La du 
unuaj estis plene adaptitaj al la korpo de la mortinto; eĉ la 
skulptita vizaĝo estis simila, sed ridanta. 
9 "La libro de la mortintoj", ĉapitro 148-a.
Post trimonata restado en la kvartalo de la mortintoj, la 
mumio de la faraono estis preta al la solena enterigo. Oni ree 
transportis ĝin en la reĝan palacon.
ĈAPITRO KVINA 
Dum sepdek tagoj, dum kiuj la respektindaj restaĵoj 
malsekiĝis en la soda akvo, Egipto portis funebrajn vestojn. 
La temploj estis fermitaj, oni ne faris procesiojn. Eksilentis 
ĉiu muziko, oni ne aranĝis festojn, la dancistinoj fariĝis ploristinoj, kaj anstataŭ danci, ŝiris siajn harojn, kio ankaŭ alportis al ili profiton. 
Oni ne trinkis vinon, oni ne manĝis viandon. La plej grandaj altranguloj estis en dikaj vestoj, nudpiede. Neniu sin razis (ekster la pastroj), la plej fervoraj eĉ ne lavis sin, sed ŝmiris siajn vizaĝojn per koto, kaj ŝutis cindron sur la harojn. 
De Mediteraneo ĝis la unua katarakto de Nilo, de la libia 
dezerto ĝis la duoninsulo Sinai, regis silento kaj malĝojo. Estingiĝis la lumo de Egipto, foriris al la okcidento kaj forlasis 
siajn servistojn la sinjoro, kiu donadis ĝojon kaj vivon. 
En la alta societo plej modaj estis la interparoladoj pri la 
ĝenerala malĝojo, kiu ekregis eĉ la naturon. 
-Ĉu vi ne rimarkis - parolis altrangulo al altrangulo - ke 
la tagoj estas pli mallongaj kaj pli mallumaj? 
-Mi ne kuraĝis tion diri al vi - respondis la alia - sed 
efektive estas tiel. Mi eĉ rimarkis, ke malpli da steloj lumas 
nokte kaj ke la plena luno daŭras malpli longe, kaj ke la nova 
luno pli longe ol ordinare.
Paŝtistoj diras, ke la brutoj ne volas manĝi en la paŝtejoj, ili 
nur blekas... 
-Mi aŭdis de ĉasistoj, ke la plorantaj leonoj ne atakas plu 
kapreolojn, ĉar ili ne manĝas viandon. 
-Teruraj tempoj!... Venu al mi hodiaŭ vespere, kaj ni trinkos glason da funebra fluidaĵo, kiun elpensis mia kelisto. 
-Mi scias, sendube vi havas la nigran sidonan bieron?... 
-La dioj gardu nin trinki en la nuna tempo gajigajn trinkaĵojn! Tio, kion elpensis mia kelisto, ne estas biero... Pli ĝustadire mi komparus ĝin kun vino, saturita per muskato kaj 
bonodoraj herboj. 
-Tre konvena trinkaĵo en la tempo, kiam nia sinjoro restas en la kvartalo de mortintoj, kiu ĉiam spiras odoron de la 
muskato kaj bonodoraj herboj. 
Tiel dum sepdek tagoj ĉargreniĝis la altranguloj. 
Unua ektremo de ĝojo trakuris Egipton en la momento, 
kiam el la kvartalo de la mortintoj oni konigis, ke la korpon 
de la sinjoro oni elprenis el la soda bano kaj ke la enbalzamigistoj kaj pastroj jam komencis la ceremoniojn. 
En tiu tago oni unuafoje tondis la harojn, forigis la koton 
de la vizaĝoj, kaj kiu sentis deziron, lavis sin. Efektive, ne ekzistis plu kaŭzo malĝoji: Horus trovis la restaĵojn de Oziriso; 
la estro de Egipto, dank' al la arto de la enbalzamigistoj, retrovis la vivon, kaj dank' al la preĝoj de la pastroj kaj al "La libro 
de la mortintoj" fariĝis egala al la dioj. 
De tiu momento la mortinta faraono Mer-amen-Ramzes 
estis oficiale nomata Oziriso; neoficiale oni nomis lin tiel tuj 
post la morto. 
Gajeco de la Egipta popolo komencis forigi la funebron,
precipe inter la soldatoj, metiistoj kaj vilaĝanoj. Inter la simpla popolo la ĝojo eksplodis iafoje en nekonvena formo. 
Famoj komencis rondiri, oni ne scias de kie, ke la nova faraono, kiun la popolo jam amis instinkte, volas plibonigi la 
sorton de la vilaĝanoj, laboristoj, eĉ sklavoj. 
Kaj tial (kia skandalo!) okazis, ke la masonistoj, lignaĵistoj 
kaj potistoj, anstataŭ trinki trankvile kaj paroli pri familiaj 
aferoj, kuraĝis en drinkejoj ne nur plendi pri la impostoj, sed 
eĉ indigni kontraŭ la povo de la pastroj. La vilaĝanoj, anstataŭ preĝi dum libera tempo kaj honori la antaŭulojn, parolis 
unuj al aliaj: kiel bone estus, se ĉiu el ili posedus kelke da 
bedoj da tero kiel propraĵon kaj povus ripozi ĉiun sepan tagon! 
Senutile estus paroli pri la soldatoj, precipe pri la fremdlandaj regimentoj. Ili imagis, ke ili estas la plej eminenta klaso 
de Egipto, aŭ se ili ne estas, ili baldaŭ estos, post sukcesa milito, kiu devis eksplodi. 
Kontraŭe, la nomarĥoj, nobeloj, kaj precipe la ĉefpastroj 
solene portis la funebron je la mortinta sinjoro, kvankam oni 
jam povis ĝoji, kiam la faraono fariĝis Oziriso. 
Ĝustadire la nova estro faris ankoraŭ malbonon al neniu, 
la kaŭzo do de la malĝojo de la altranguloj estis nur famoj, la 
samaj, kiuj ĝojigis la simplan popolon. La nomarĥoj kaj nobeloj sentis agacon ĉe la penso, ke ilia kamparano povus resti 
senokupa kvindek tagojn en la jaro, kaj kio estas pli malbona, posedi kiel propraĵon teron, eĉ se ĝi sufiĉus nur por konstrui tombon. La pastroj paliĝis kaj kunpremis la dentojn, rigardante la administradon de Ramzes kaj manieron, kiel li agis 
kun ili. 
Efektive, en la palaco de la reĝo farigis grandaj ŝanĝoj.
La faraono transportis sian loĝejon en flankan konstruaĵon, 
en kiu preskaŭ ĉiujn ĉambrojn okupis generaloj. En la subtera 
etaĝo li loĝigis grekajn soldatojn, supre gvardiistojn, en la 
ĉambroj ĉe la muro Etiopianojn. Ĉirkaŭ la palaco staris garde Azianoj, kaj apud la ĉambroj de lia sankteco la skadrono, 
kiu kun Ramzes persekutis Teĥennan en la dezerto. 
Pli malbone estis, ke lia sankteco, malgraŭ la lasta ribelo de 
Libianoj, redonis al ili sian favoron, punis neniun, kontraŭe, 
donacadis al ili sian konfidon. 
Estas vere, ke la pastroj, kiuj estis en la ĉefa palaco, restis 
tie kaj plenumis la religiajn ceremoniojn, direktatajn de Sem. 
Sed ĉar la pastroj ne akompanis la faraonon ĉe la matena, 
taga kaj vespera manĝo, ilia nutraĵo fariĝis tre simpla. 
Vane la sanktaj viroj rememorigis, ke ili devas nutri reprezentantojn de deknaŭ dinastioj kaj multe da dioj. La trezoristo, divenante la intencojn de la faraono, respondis al la pastroj, ke al la dioj kaj antaŭuloj sufiĉos floroj kaj parfumoj, kaj 
ke la profetoj mem, kiel ordonas la moraleco, devas manĝi 
hordean panon kaj trinki akvon aŭ bieron. Kiel argumentoj 
por sia malĝentila teorio la trezoristo citis la ekzemplon de la 
ĉefpastro Sem, kiu vivis kiel pentofaranto; fine la trezoristo 
ripetis, ke lia sankteco kun la generaloj manĝas nur soldatan 
nutraĵon. 
La palacaj pastroj komencis silente konsideri, ĉu ne pli 
prudente ili agos, se ili forlasos la avaran reĝan domon, kaj 
transloĝiĝos en la proprajn domojn apud la temploj, kie iliaj 
devoj estos malpli ŝarĝaj kaj la malsato ne tordos iliajn internaĵojn. 
Kaj eble ili senprokraste farus tion, se la plej respektindaj 
Herhor kaj Mefres ne ordonus al ili resti sur la posteno.
La situacio de Herhor ĉe la nova sinjoro ankaŭ ne povis esti 
nomata tre feliĉa. La ministro, antaŭ nelonge ĉiopova, kiu iam 
preskaŭ ne forlasadis la reĝajn ĉambrojn, sidis nun sola en sia 
palaco kaj ofte dum tutaj dekadoj ne vidis la faraonon. Li estis 
ankoraŭ la milita ministro, sed li preskau ĉesis doni ordonojn. 
Ĉiujn militajn aferojn la faraono plenumis mem. Li mem legis la raportojn de la generaloj, mem solvis neklarajn demandojn, kaj liaj adjutantoj prenis el la milita ministrejo la necesajn dokumentojn. 
Lia ekscelenco Herhor estis vokata al la monarĥo preskaŭ 
nur por ricevi riproĉojn. 
Tamen ĉiuj altranguloj devis konfesi, ke la nova faraono 
multe laboras. 
Ĉiutage Ramzes XIII vekiĝis antaŭ la leviĝo de la suno, sin 
banis kaj bruligis incenson antaŭ la statuo de Oziriso. Tuj 
poste li aŭskultis raportojn de la plej alta juĝisto, de la plej 
alta skribisto de la grenejoj kaj staloj de la tuta lando, fine de 
la intendanto de siaj palacoj. La lasta plej multe suferis; preskaŭ ne estis tago, en kiu la sinjoro ne diris al li, ke la kortego 
kostas tro multe kaj estas tro multenombra. 
Efektive, en la reĝa palaco loĝis kelkcento da virinoj de la 
mortinta faraono kun konvena nombro da infanoj kaj servistoj. La intendanto, senĉese admonata, ĉiutage forpelis dekkelkon da personoj kaj limigis elspezojn al la ceteraj. Post unu 
monato, ĉiuj kortegaj sinjorinoj kun ploro kaj krio kuris en la 
loĝejon de la reĝino Nikotris, petegante helpon. 
La respektinda reĝino tuj iris al la monarĥo; falinte sur la 
vizaĝon, ŝi petis, ke li ekkompatu la virinojn de sia patro kaj 
ne lasu ilin morti de mizero. 
La faraono aŭskultis kun sulkigita frunto kaj ordonis al la
intendanto ĉesigi la ŝparadon. Sed samtempe li diris al la plej 
respektinda sinjorino, ke post la enterigo de la patro la virinoj estos forigitaj el la palaco kaj dissenditaj en la bienojn. 
-Nia kortego - diris li - kostas ĉirkaŭ tridek mil talentojn jare, tio estas duonon pli multe, ol la tuta armeo. Tian sumon mi ne povas elspezi, ne ruinigante min kaj la ŝtaton. 
-Faru, kiel vi volas - respondis la reĝino. - Egipto estas 
via. Sed mi timas, ke la dispelitaj korteganoj fariĝos viaj malamikoj. 
Aŭdante tion, la sinjoro prenis la patrinon je la mano, kondukis ŝin al la fenestro kaj montris arbaron de lancoj de la soldatoj, kiuj ekzerciĝis en la korto. 
Ĉi tiu ago de la faraono havis neatenditan rezultaton. En la 
okuloj de la reĝino, kiuj antaŭ unu momento estis plenaj de 
larmoj, ekbrilis fiero. Subite ŝi klinis sin kaj kisis la manon de 
la filo, parolante per kortuŝita voĉo: 
-Vere, vi estas la filo de Izido, kaj mi faris bone, cedante 
vin al la diino... Egipto fine havas estron!... 
De tiu tempo la respektinda sinjorino neniam kaj en neniu 
afero protektis iun al la filo. Kaj kiam oni petis pri tio, ĉiam 
ŝi respondis: 
-Mi estas servistino de lia sankteco kaj mi konsilas al vi 
plenumi sen kontraŭstaro la ordonojn de lia sankteco. Ĉio, 
kion li faras, venas de la inspiro de la dioj. Kaj kiu povus kontraŭstari al la dioj?... 
Post la matenmanĝo la faraono sin okupis pri la militaj kaj 
financaj aferoj, kaj je la tria horo posttagmeze, akompanata 
de granda sekvantaro, li veturis al la armeo, kies tendaro estis apud Memfiso, kaj rigardis la ekzercojn.
Efektive, la plej grandaj ŝanĝoj fariĝis en la militaj aferoj de 
la ŝtato. 
En la daŭro de kvin monatoj lia sankteco formis du novajn 
regimentojn, aŭ pli ĝuste revivigis tiujn, kiuj estis nuligitaj 
dum la antaŭa regado. Li forigis la oficirojn drinkemajn kaj 
ludemajn, kaj tiujn, kiuj turmentis la soldatojn. 
En la oficejojn de la milita ministrejo, kie antaŭe laboris 
nur pastroj, li enkondukis siajn plej kapablajn adjutantojn, 
kiuj baldaŭ prenis en siajn manojn gravajn dokumentojn pri 
la armeo. Li ordonis fari liston de ĉiuj viroj en la regno, kiuj 
iam apartenis al la milita klaso, sed de dekkelko da jaroj plenumis neniujn oficojn kaj mastrumis en siaj bienoj. Li fondis 
du novajn oficirajn lernejojn por infanoj, komencante de dek 
jaroj, kaj renovigis la antaŭan moron, ke la milita junularo 
ricevadu la matenmanĝon nur post trihora marŝo, en vicoj 
kaj kolonoj. 
Fine, neniu taĉmento havis la rajton loĝi en kamparoj; ĉiu 
devis esti en la kazernoj aŭ en la tendaro. Ĉiu regimento havis sian placon por la ekzercoj, kie tutan tagon oni uzis ŝton- 
ĵetilojn, aŭ arkpafis al ŝildoj, starigitaj en interspaco de cent 
ĝis ducent paŝoj. 
Estis ankaŭ proklamita ordono al la familioj de la milita 
klaso, ke la viroj ekzerciĝu en la ĵetado de ŝtonoj, sub direkto de la oficiroj kaj dekestroj de la regula armeo. Senprokraste 
oni plenumis la ordonon, kaj Egipto, jam du monatojn post 
la morto de Ramzes XII, havis aspekton de tendaro. 
Eĉ la kamparaj kaj urbaj infanoj, kiuj ĝis nun ludis je skribistoj kaj pastroj, imitante la plenaĝulojn, komencis ludi je 
soldatoj. Sur ĉiu placo kaj en ĉiu ĝardeno, de la mateno ĝis la
vespero, fajfis ŝtonoj kaj sagoj, kaj la tribunaloj estis superŝutitaj per plendoj pri korpaj vundoj. 
Aliformita estis Egipto kaj malgraŭ la funebro, regis en ĝi 
granda movado, kaj ĉio sub la influo de la nova estro. 
Kreskis la fiero de la faraono kaj li estis kontenta, vidante, 
kiel la tuta ŝtato konformiĝas al lia reĝa volo. 
Sed venis momento, kiam eĉ li fariĝis malĝoja. 
En la sama tago, kiam la enbalzamigistoj elprenis la korpon de Ramzes XII el la soda bano, la granda trezoristo, prezentante la kutiman raporton, diris al la faraono: 
-Mi ne scias, kion fari... Ni havas en la trezorejo du mil 
talentojn, kaj por la enterigo de la mortinta sinjoro oni bezonas almenaŭ unu mil... 
-Kiel, du mil?... - ekmiris la estro. - Kiam mi prenis en 
la manojn la regadon, vi diris, ke ni havas dudek mil... 
-Ni elspezis dekok... 
-En du monatoj?... 
-Ni havis grandegajn elspezojn... 
-Tio estas vera - respondis la faraono - sed ĉiu tage alfluas novaj impostoj... 
-La impostoj - respondis la trezoristo - mi ne scias kial, 
ree malgrandiĝis kaj ne alfluas en tia kvanto, kiel mi kalkulis. 
Sed ili ankaŭ estas elspezitaj... Via sankteco bonvolu ne forgesi, ke ni havas kvin novajn regimentojn; do ĉirkaŭ ok mil 
homoj forlasis siajn okupojn kaj vivas je la konto de la ŝtato ... 
La faraono ekmeditis. 
-Ni devas - diris li - fari novan prunton. Interkonsentu kun Herhor kaj Mefres, por ke la temploj donu al ni monon.
-Mi parolis pri tio. La temploj donos al ni nenion. 
-La profetoj ofendiĝis!... - ekridetis la faraono. -En tia 
okazo ni devas alvoki la idolanojn... Sendu al mi Dagonon. 
Antaŭ la subiro de la suno venis la fenicia bankiero. Li falis sur la vizaĝon antaŭ la sinjoro kaj donacis al li oran pokalon, inkrustitan per juveloj. 
-Nun mi jam povas morti!... - ekkriis Dagon - kiam mia 
plej favora estro sidiĝis sur la tronon... 
-Sed antaŭ ol vi mortos - diris la faraono al la genuanta 
Feniciano - penu trovi por mi kelke da miloj da talentoj. 
La Feniciano rigidiĝis aŭ eble ŝajnigis grandan konfuzon. 
-Via sankteco prefere ordonu al mi serĉi perlojn en Nilo 
- respondis li - ĉar mi tuj pereos kaj mia sinjoro ne suspektos min pri malbonaj intencoj... Sed trovi tian sumon hodiaŭ!... 
Ramzes XIII ekmiris. 
-Kiel? - demandis li - do Fenicianoj ne havas plu monon?... 
-Sangon kaj vivon nian kaj de niaj infanoj ni donos al via 
sankteco - respondis Dagon. - Sed monon... Kie ni prenos 
monon?... Iam la temploj pruntis al ni por dekkvin aŭ dudek 
procentoj jare. Sed de la tempo, kiam via sankteco, ankoraŭ 
kiel kronprinco, estis en la templo de Hator, tie apud Pi-Bast, 
la pastroj tute rifuzis al ni krediton... Se ili povus, ili hodiaŭ 
elpelus nin el Egipto, kaj ankoraŭ pli volonte ekstermus... 
Ah, kion ni suferas dank' al ili... La kamparanoj laboras, kiel 
ili volas kaj kiam ili volas, kaj kiel imposton ili donas, kio falas de ilia buŝo... Se oni batas iun, li ribelas, kaj kiam malfeli- 
ĉa Feniciano sin turnas al la tribunalo, aŭ li perdas, aŭ devas
terure pagi... Niaj horoj sur ĉi tiu tero estas kalkulitaj!... - 
konkludis Dagon kun larmoj. 
La faraono malĝojiĝis. 
-Mi esploros la aferon - respondis li - kaj la tribunaloj 
estos justaj. Sed dume mi bezonas kvin mil talentojn... 
-Kie ni prenos ilin, sinjoro? - ĝemis Dagon. - Montru al 
ni via sankteco aĉetantojn, kaj ni vendos la tutan nian havon, 
por plenumi viajn ordonojn... Sed kie estas la aĉetantoj?... 
Eble nur la pastroj, kiuj taksos niajn riĉaĵojn je ridinda prezo kaj ne pagos kontante... 
-Serĉu en Tiro, Sidono - intermetis la sinjoro. - Ĉiu el 
ĉi tiuj urboj ja povus prunti al ni ne nur kvin, sed eĉ cent mil 
talentojn... 
-Tiro, Sidono!... - ripetis Dagon. - Hodiaŭ la tuta Fenicio kolektas la oron kaj juvelojn, por page liberigi sin de Asirianoj... En nia lando jam vagas senditoj de la reĝo Assar kaj 
diras, ke se nur ĉiujare ni pagos malavare, la reĝo kaj satrapoj ne nur ne premegos nin, sed eĉ liveros al ni pli grandajn 
gajnojn, ol tiuj, kiujn ni havas nun dank' al la favoro de via 
sankteco kaj Egipto... 
La monarĥo paliĝis kaj kunpremis la dentojn. La Feniciano rimarkis tion kaj rapide aldonis: 
-Fine, por kio mi konsumas la tempon de via sankteco per 
mia malsaĝa babilado?... Estas ĉi tie, en Memfiso, princo Hiram... Li povas pli bone klarigi ĉion al mia sinjoro, ĉar li estas saĝulo kaj membro de la plej alta konsilantaro de niaj urboj... 
Ramzes viviĝis. 
-Donu ĉi tien plej rapide Hiramon, - respondis li. - Ĉar
vi, Dagon, parolas kun mi ne kiel bankiero, sed kiel funebra 
ploristino. 
La Feniciano ankoraŭ unu fojon ekfrapis la plankon per la 
frunto kaj demandis: 
-Ĉu la respektinda Hiram ne povus tuj veni ĉi tien?... Vere, estas jam malfrue... Sed li tiel timas la pastrojn, ke li preferus nokte prezenti sian respektegon al via sankteco... 
La faraono ekmordis la lipojn, sed konsentis. Li eĉ sendis 
kun la bankiero Tutmozison, por ke tiu konduku Hiramon en 
la palacon tra sekretaj eniroj.
ĈAPITRO SESA 
Ĉ 
irkaŭ la deka vespere venis Hiram, en nigra vesto de 
memfisa bazara vendisto. 
-Kial via nobleco tiel kaŝas vin?... - demandis la faraono, 
malagrable impresita. - Ĉu mia palaco estas malliberejo aŭ 
domo de pestuloj?. 
-Ah, nia estro! - suspiris la maljuna Feniciano. - De la 
momento, kiam vi fariĝis la sinjoro de Egipto, krimuloj estas 
tiuj, kiuj kuraĝas vidi vin kaj ne komunikas tion, pri kio vi 
bonvolis paroli... 
-Al kiu vi devas ripeti miajn vortojn?... - demandis la sinjoro. 
Hiram levis la okulojn kaj manojn supren. 
-Via sankteco konas viajn malamikojn!... - respondis li. 
-Ne grave - diris la faraono. - Via nobleco scias, por kio 
mi alvokis vin? Mi volas pruntepreni kelke da miloj da talentoj... 
Hiram eksiblis kaj tiel ŝanceliĝis sur siaj piedoj, ke la sinjoro permesis al li sidiĝi en sia ĉeesto, kio estis plej granda 
honoro. 
Komforte sidiĝinte kaj ripozinte, Hiram diris: 
-Por kio via sankteco devas pruntepreni, se vi povas havi 
grandajn trezorojn?... 
-Mi scias, kiam mi prenos Ninivon - interrompis la faraono. - Malproksimaj tempoj, kaj la monon mi bezonas 
hodiaŭ... 
-Mi ne parolas pri la milito - respondis Hiram. -Mi parolas pri afero, kiu tuj donos al la trezorejo grandan sumon 
kaj konstantan jaran profiton... 
-Kiamaniere? 
-Via sankteco permesu kaj helpu nin elfosi kanalon, por 
kunigi Mediteraneon kun Ruĝa maro... 
-Vi ŝercas, maljuna homo... - ekkriis li. - Kiu povus plenumi tian laboron kaj kia danĝero por Egipto?... La maro ja 
superverŝus nin... 
-Kiu maro?... Ĉar sendube nek Ruĝa, nek Mediteranea - 
respondis trankvile Hiram. - Mi scias, ke egiptaj pastroj in- 
ĝenieroj esploris la aferon kaj elkalkulis, ke tio estas tre bona 
afero, la plej bona en la mondo... Sed... ili mem preferas ĝin 
fari, aŭ pli ĝuste ili ne volas, ke ĝin faru la faraono. 
-Kiajn pruvojn vi havas? - demandis Ramzes. 
-Mi ne havas pruvojn, sed mi sendos al via sankteco pastron, kiu klarigas al vi la tutan aferon per planoj kaj kalkuloj ... 
-Kiu li estas?... 
Hiram konsideris momenton kaj diris: 
-Ĉu mi havas la promeson de via sankteco, ke neniu scios pri tio, ekster ni?... Li faros al vi pli grandajn servojn, sinjoro, ol mi mem... Li konas multe da sekretoj kaj multe da... 
friponaĵoj de la pastroj... 
-Mi promesas. 
-Lia nomo estas Samentu... Li estas granda saĝulo, sed... 
li bezonas multe da mono kaj estas tre ambicia... Kaj ĉar la 
ĉefpastroj humiligas lin, li diris al mi, ke se via sankteco deziros, li faligos la pastraron... Li konas multe da sekretoj... 
Tre multe!... 
Ramzes profunde ekmeditis. Li komprenis, ke la pastro 
estas granda perfidulo, sed li taksis ankaŭ, kiel grandajn servojn li povas fari al li. 
-Bone - diris la faraono - mi pripensos pri Samentu. Kaj 
nun ni supozu unu momenton, ke oni povas konstrui tiun kanalon: kian utilon mi havos de ĝi? 
Hiram levis la maldekstran manon kaj komencis kalkuli 
sur ĝiaj fingroj: 
-Antaŭ ĉio - diris li - Fenicio pagos al via sankteco kvin 
mil talentojn da tributoj, kiujn ĝi ŝuldas al vi... Due, Fenicio 
pagos al via sankteco por la rajto plenumi la laborojn... Trie, 
kiam komenciĝos la laboroj, ni pagos jare mil talentojn da 
imposto kaj krom tio tiom da talentoj, kiom da dekoj da laboristoj liveros al ni Egipto. Kvare, por ĉiu egipta inĝeniero ni 
donos al via sankteco unu talenton jare... Kvine, kiam la laboroj estos finitaj, via sankteco ludonos al ni la kanalon por 
cent jaroj, kaj ni pagos por tio mil talentojn jare. Ĉu tio estas 
malgrandaj profitoj? - demandis Hiram. 
-Kaj nun, kaj hodiaŭ - diris la faraono, - ĉu vi donus al 
mi la kvin milojn da tributo? 
-Se hodiaŭ estos farita la kontrakto, ni donos dek mil kaj 
ni aldonos tri mil, por pagi antaŭe imposton por tri jaroj... 
Ramzes ekmeditis. Pli ol unu fojon Fenicianoj proponis al 
la egiptaj monarĥoj la konstruon de ĉi tiu kanalo, sed ĉiam ili 
renkontis neflekseblan kontraŭstaron de la pastroj. La egiptaj 
saĝuloj klarigis al la faraonoj, ke la kanalo kaŭzos subakvigon 
de Egipto per la ondoj de Mediteraneo kaj Ruĝa Maro. Sed
aliflanke Hiram certigis, ke tio ne okazos kaj ke la pastroj 
scias pri tio!... 
-Vi promesas - diris la faraono post longa momento - 
vi promesas pagi po mil talentoj jare dum cent jaroj. Vi diras, 
ke ĉi tiu kanalo, elfosita en la sabloj, estas la plej bona afero 
en la mondo. Mi tion ne komprenas kaj mi konfesas, Hiram, 
ke mi suspektas... 
-Sinjoro - respondis li - mi diros al vi ĉion, sed mi ĵure 
petegas vin per via krono... per la ombro de via patro... ke 
vi malkovru la sekreton al neniu... Ĝi estas la plej granda mistero de la ĥaldeaj kaj egiptaj pastroj, eĉ de Fenicio... De ĝi 
dependas la estonteco de la mondo!... 
-Oh, oh... Hiram!... - respondis la faraono kun rideto. 
-Al vi, reĝo - daŭrigis la Feniciano - la dioj donis saĝon, 
energion kaj noblecon, vi do estas nia... Al vi sola el la teraj 
monarĥoj oni povas konfidi la sekreton, ĉar vi sola povas plenumi grandajn aferojn... Kaj tial vi akiros tian potencon, kian 
atingis neniu homo... 
La faraono eksentis en la koro dolĉon de la fiero, sed li ekregis sin. 
-Ne laŭdu min - diris li - pro tio, kion mi ankoraŭ ne faris; sed diru al mi, kiajn profitojn alportos la kanalo al Fenicio kaj al mia regno? 
Hiram sidiĝis pli komforte en la apogseĝo kaj komencis paroli per mallaŭta voĉo: 
-Sciu, nia sinjoro, ke oriente, sude kaj norde de Asirio kaj 
Babilono estas neniuj dezertoj, nek marĉoj, loĝataj de monstroj, sed grandegaj... grandegaj landoj kaj regnoj... landoj tiel 
grandegaj, ke la piedistaro de via sankteco, fama per siaj mar-
ŝoj, devus iri preskaŭ du jarojn senhalte al la oriento, por 
atingi iliajn limojn... 
Ramzes levis supren la brovojn, kiel homo, kiu permesas 
al iu mensogi, sed scias pri la mensogo. 
Hiram iom levis la ŝultrojn kaj daŭrigis: 
-Oriente kaj sude de Babilono, sur la bordo de granda 
maro loĝas preskaŭ cent milionoj da homoj, kiuj havas potencajn reĝojn, pastrojn pli saĝajn ol la egiptaj, antikvajn librojn, lertajn metiistojn... Ĉi tiuj popoloj ne nur scias fabriki teksaĵojn, meblojn kaj vazojn, same belajn, kiel Egiptanoj, 
sed de nememoreblaj tempoj havas subterajn kaj surterajn 
templojn, pli grandajn, pli belajn kaj pli riĉajn, ol la egiptaj... 
-Daŭrigu... Daŭrigu!... - intermetis la sinjoro. Sed sur la 
vizaĝo oni ne povis legi, ĉu lin interesas la priskribo, aŭ ĉu indignigas lin la mensogo. 
-En tiuj landoj estas perloj, multvaloraj ŝtonoj, oro, kupro 
... plej mirindaj grenoj, floroj kaj fruktoj... fine, estas arbaroj, 
en kiuj tutajn monatojn oni povas vagi inter arboj, pli dikaj, 
ol la kolonoj en viaj temploj, pli altaj, ol la palmoj... La loĝantaro estas simpla kaj kvieta... Se via sankteco sendus tien sur 
ŝipoj du siajn regimentojn, vi povus akiri teron, pli grandan, 
ol la tuta Egipto, pli riĉan, ol la trezorejo de Labirinto... Morgaŭ, se via sankteco permesos, mi sendos al vi specimenojn 
de tiaj teksaĵoj, arboj kaj bronzaĵoj... Mi sendos ankaŭ du 
grajnojn de tieaj miraklaj balzamoj; al homo, kiu englutis ilin, 
malfermiĝas la pordegoj de la eterneco kaj li povas ĝui la feli- 
ĉon, kiu apartenas nur al la dioj. 
-Sendu, mi tre petas vin, la specimenojn - interrompis la 
faraono. - Kaj la balzamoj... lasu ilin!... Ni sufiĉe ĝuos la 
eternecon kaj diojn post la morto...
-Kaj malproksime, tre malproksime, oriente de Asirio - 
daŭrigis Hiram - sin etendas ankoraŭ pli grandaj landoj, kiuj 
havas ducent milionojn da loĝantoj... 
-Kiel facilaj estas por vi la milionoj!... - ekridetis la sinjoro. 
Hiram metis la manon sur la koro. 
-Mi ĵuras - diris li - per la ombroj de miaj antaŭuloj kaj 
per mia honoro, ke mi diras la veron!... 
La faraono faris movon: tiel granda ĵuro mirigis lin. 
- Daŭrigu... daŭrigu... - diris li. 
-Tiuj landoj - daŭrigis la Feniciano - estas tre strangaj. 
Loĝas ilin popoloj kun oblikvaj okuloj kaj flava haŭto. Ĉi tiuj 
popoloj havas sinjoron, kiu estas nomata filo de la Ĉielo kaj 
regas ilin per saĝuloj, kiuj tamen ne estas pastroj kaj ne havas tian povon, kiel la viaj en Egipto... Ĉi tiuj popoloj similas Egiptanojn... Ili respektas la mortintajn antaŭulojn kaj tre 
zorgas pri iliaj kadavroj. Ili uzas skribon, kiu ne multe diferencas de via pastra... Sed ili portas longajn vestojn el teksaĵoj, tute nekonataj ĉe vi, havas sandalojn, similajn al malgrandaj benketoj, kaj la kapojn ili kovras per pintaj skatoloj 
... La tegmentoj de iliaj domoj ankaŭ estas pintaj kaj iliaj randoj estas turnitaj supren... Ĉi tiuj eksterordinaraj popoloj 
havas grenon, pli fruktoportan ol la egipta tritiko, kaj faras el 
ĝi trinkaĵon, pli fortan ol la vino. Ili posedas ankaŭ kreskaĵon, 
kies folioj donas forton al la membroj, gajecon al la spirito kaj 
eĉ permesas vivi sen dormo. Ili havas paperon, kiun ili scias 
ornami per diverskoloraj pentraĵoj, kaj argilon, kiu bruligita 
brilas kiel vitro kaj sonoras kiel metalo... Morgaŭ, ĉar via 
sankteco permesis, mi sendos la specimenojn...
-Mirindaĵon vi rakontas, Hiram!... - Sed kian rilaton tio 
havas al la kanalo, kiun vi volas fosi?... 
-Mi respondos mallonge - diris la Feniciano. - Kiam la 
kanalo estos preta, la tuta fenicia kaj egipta ŝiparo transveturos en Ruĝan Maron, de tie pli malproksimen kaj post kelke 
da monatoj atingos tiujn riĉajn landojn, kiujn preskaŭ neeble 
estas atingi tra la kontinento. Kaj ĉu via sankteco - daŭrigis 
li kun brilantaj okuloj - ne vidas la trezorojn, kiujn ni trovos 
tie?... Oron, multvalorajn ŝtonojn, grenojn, lignon?... Mi ĵuras al vi - daŭrigis li ekscitita - ke tiam pli facile estos havi 
oron ol kupron, ligno estos pli malkara ol pajlo, kaj sklavo ol 
bovino... Permesu nur, sinjoro, elfosi la kanalon kaj dunge 
donu al ni kvindek mil soldatojn... 
Ramzes ankaŭ ekflamis. 
-Kvindek mil soldatojn - ripetis li. - Kaj kiom vi donos 
por ili? 
-Mi jam diris al via sankteco... Mil talentojn ĉiujare por 
la rajto plenumi la laborojn, kaj kvin mil por la laboristoj, 
kiujn ni mem pagos kaj nutros... 
-Kaj kiujn vi morte turmentos per la laboro?... 
-Gardu nin la dioj!... - ekkriis Hiram. - Tio ne estas bona afero, se pereas laboristoj... La soldatoj de via sankteco ne 
laboros pli multe ĉe la kanalo, ol hodiaŭ ĉe la fortikaĵoj kaj 
ŝoseoj... kaj kia gloro por vi, estro!... kiaj enspezoj por la trezorejo!... Kia utilo por Egipto!... La plej malriĉa kamparano 
povos havi lignan kabaneton, kelkon da brutoj, meblojn, eble 
eĉ sklavon... Neniu faraono levis la ŝtaton tiel alten kaj plenumis tiel grandegan aferon! Ĉar kio estos la senvivaj kaj senutilaj piramidoj kompare kun la kanalo, kiu faciligos la transportadon de la trezoroj de la tuta mondo?...
-Jes - aldonis la faraono - kaj kvindek mil soldatoj ĉe la 
orienta limo... 
-Kompreneble!... - ekkriis Hiram. - Vidante tiajn fortojn, kiuj kostos nenion al via sankteco, Asirio ne kuraĝos 
etendi la manon kontraŭ Fenicio... 
La plano estis brila kaj promesis tiajn profitojn, ke Ramzes 
sentis kapturnon. Sed tuj li ekregis sin. 
-Hiram - diris li - belajn promesojn vi faras... Tiel belajn, ke mi timas, ĉu post ili vi ne kaŝas malpli sukcesajn rezultatojn. Kaj tial mi devas bone pripensi kaj demandi konsilon de la pastroj. 
-Memvole ili neniam konsentos!... - ekkriis la Feniciano. 
- Tamen... (la dioj pardonu al mi blasfemon), mi estas certa, ke se la plej alta ŝtata povo transiris hodiaŭ en la manojn 
de la pastroj, post kelke da monatoj ili alvokus nin por ĉi tiu 
konstruo... 
Ramzes ekrigardis lin kun malvarma malestimo. 
-Maljunulo - diris li - al mi lasu la zorgon pri la obeo de 
la pastroj, kaj vi mem donu pruvojn, ke tio, kion vi diris, estas 
vera. Mi estus sentaŭga reĝo, se mi ne povus forigi la malhelpojn, kiuj kreskas inter mia volo kaj la aferoj de la ŝtato. 
-Vere, vi estas granda monarĥo, sinjoro nia - murmuretis 
Hiram, sin klinante ĝis la tero. 
Estis jam malfrua nokto. La Feniciano adiaŭis la faraonon 
kaj kun Tutmozis forlasis la palacon. En la sekvinta tago li 
sendis per Dagon kesteton kun specimenoj el la nekonataj 
landoj. 
La sinjoro trovis en ĝi statuetojn de dioj, indiajn teksaĵojn 
kaj ringojn, malgrandajn pecojn da opio, kaj en dua fako 
plenmanon da rizo, teajn foliojn, porcelanajn kalikojn ornamitajn per pentraĵoj kaj dekkelkon da desegnaĵoj, faritaj sur 
papero per kolorigiloj kaj ĥina inko. 
Li rigardis ĉion plej atente kaj konfesis, ke tiajn objektojn 
li vidis neniam: nek rizon, nek paperon, nek bildojn de homoj, kun pintaj ĉapoj kaj oblikvaj okuloj. 
Li ne dubis plu pri la ekzistado de nova lando, en kiu ĉio 
estis alia, ol en Egipto: la montoj, arboj, domoj, pontoj, ŝipoj ... 
"Kaj tia lando ekzistas sendube de jarcentoj - pensis li - 
niaj pastroj scias pri ĝi, konas ĝiajn riĉaĵojn, sed ne diras pri 
ĝi eĉ unu vorton... lli do estas perfiduloj, kiuj volas malriĉigi la faraonojn kaj limigi ilian povon, por poste depuŝi ilin de 
la trono... Sed... ho miaj antaŭuloj kaj posteuloj, - diris li en 
sia animo - vin mi alvokas kiel atestantojn, ke mi metos finon al ĉi tiuj friponaĵoj. Mi relevos la saĝon, sed mi ekstermos 
la mensogon kaj donacos ripozon al Egipto..." 
Pensante tiel, la sinjoro levis la okulojn kaj rimarkis Dagonon, kiu atendis ordonojn. 
-Via kesto estas tre interesa - diris li al la bankiero - sed 
... ne tion mi volis de vi. 
La Feniciano proksimiĝis senbrue, ekgenuis antaŭ la faraono kaj murmuretis: 
-Se via sankteco bonvolos subskribi la kontrakton kun la 
nobla Hiram, Tiro kaj Sidono metos ĉe viaj piedoj ĉiujn siajn 
trezorojn... 
Ramzes sulkigis la brovojn. Ne plaĉis al li la konduto de Fenicianoj, kiuj kuraĝis proponi al li kondiĉojn. Li respondis 
malvarme: 
-Mi pripensos kaj donos respondon al Hiram. Vi povas 
foriri, Dagon.
Post la foriro de la Feniciano, Ramzes ree meditis. 
Reakcio komencis vekiĝi en lia animo. 
"Ĉi tiuj komercistoj - diris li en sia koro - rigardas min, 
kiel unu el la siaj... Ili eĉ kuraĝas montri al mi de malproksime sakon da oro, por devigi min subskribi la traktaton!... Mi 
dubas, ĉu iu faraono permesis al ili tian intimecon. Mi devas 
ŝangi tion. La homoj, kiuj falas sur la vizaĝon antaŭ la senditoj de Assar, ne povas diri al mi: "Subskribu, kaj vi ricevos..." 
Malsaĝaj feniciaj ratoj, kiuj ŝtelveninte en la reĝan palacon, 
opinias ĝin sia porka stalo!..." 
Ju pli longe li pensis, ju pli detale li rememoris la konduton de Hiram kaj Dagon, des pli forta kolero ekregis lin. 
"Kiel ili kuraĝas... kiel ili kuraĝas proponi al mi kondi- 
ĉojn ..." 
-Tutmozis, ĉi tien!... - ekkriis li. 
La favorato tuj aperis. 
-Kion vi ordonas, mia sinjoro? 
-Sendu malsuperan oficiron al Dagon kun sciigo, ke li ĉesas esti mia bankiero. Li estas tro malsaĝa por tiel alta posteno... 
-Por kiu via sankteco destinas ĉi tiun honoron? 
-En la nuna momento mi ne scias... Oni devos trovi iun 
inter la egiptaj aŭ grekaj komercistoj... En la ekstrema okazo ni nin turnos al... la pastroj. 
La novaĵo trakuris ĉiujn reĝajn palacojn kaj ne pasis ankoraŭ unu horo, kiam ĝi jam atingis Memfison. En la tuta urbo 
oni rakontis, ke Fenicianoj falis en malfavoron de la faraono, 
kaj ĉe la vespero la popolo jam komencis rompi butikojn de 
la malamataj fremduloj.
La pastroj ekspiris libere. Herhor eĉ faris viziton al la sankta Mefres kaj diris al li: 
-Mia koro sentis, ke la sinjoro sin deturnos de tiuj ĉi idolanoj, kiuj trinkas sangon de la popolo. Mi pensas, ke oni devas montri al li nian dankemon... 
-Kaj eble malfermi la pordojn de niaj trezoroj?... - demandis seke la sankta Mefres. - Ne rapidu, via ekscelenco... 
Mi jam deĉifris ĉi tiun junulon, kaj ve al ni, se ni permesos al 
li komandi nin. 
-Kaj se li rompus kun Fenicianoj?... 
-Li mem gajnus, ĉar li ne pagus al ili la ŝuldojn - diris 
Mefres. 
-Laŭ mia opinio - respondis Herhor post pripenso - 
nun estas momento por reakiri la favoron de la juna faraono. 
Flamema en la kolero, li scias tamen esti dankema... mi spertis tion... 
-Kiom da vortoj, tiom da eraroj!... - interrompis la ven- 
ĝema Mefres. - Unue, ĉi tiu princo ne estas ankoraŭ faraono, ĉar li ne estis kronita en la templo... Due, li neniam estos vera faraono, ĉar li malrespektas la ĉefpastrajn benojn... 
Fine, ni ne bezonas lian favoron, sed li la favoron de la dioj, 
kiujn li ofendas ĉiutage!... 
Mefres, spiregante de kolero, ripozis momenton kaj daŭrigis: 
-Li estis unu monaton en la templo de Hator, aŭskultis la 
plej altan saĝon, kaj tuj poste li komencis la rilatojn kun la 
Fenicianoj. Li eĉ vizitadis la templon de Astarte kaj prenis de 
tie pastrinon, kio ofendas la principojn de ĉiuj religioj... Poste 
li publike mokis mian piecon kaj konspiris kun homoj, same 
senkonsideraj, kiel li mem, kaj per Fenicianoj ŝtelis la ŝtatajn
sekretojn... Kaj kiam li suriris la tronon... mi eraras, kiam li 
suriris la unuan ŝtupon de la trono, li montras sian abomenon al la pastroj, ribeligas la kamparanojn kaj soldatojn kaj 
rekomencas rilatojn kun siaj amikoj Fenicianoj... Ĉu vi forgesis, nobla Herhor, pri ĉio ĉi?... Kaj se vi memoras, ĉu vi 
komprenas la danĝerojn, kiuj minacas nin de tiu junulaĉo?... 
Li ja havas en sia mano direktilon de la ŝtata ŝipo, kiu iras inter akvoturnoj kaj ŝtonegoj. Kiu do povas garantii, ke ĉi tiu 
frenezulo, kiu hieraŭ alvokis al si Fenicianojn, kaj hodiaŭ malpaciĝis kun ili, ne faros morgaŭ ion, kio kondukos la ŝtaton 
al pereo?... 
-Do?... - demandis Herhor, fikse rigardante liajn okulojn. 
-Do ni havas neniun motivon montri al li nian dankemon, 
aŭ pli ĝustadire malfortecon. Kaj ĉar li nepre volas monon, ni 
ne donos monon!... 
-Kaj poste? - demandis Herhor. 
-Poste li regos la ŝtaton kaj pligrandigos la armeon sen 
mono - respondis la incitita Mefres. 
-Kaj... se lia malsata armeo volos rabi la templojn?... - 
daŭrigis Herhor. 
-Ha!... hal... ha!... - eksplodis Mefres. 
Subite li fariĝis serioza kaj sin klinante, diris per ironia 
tono: 
-Tio estas la afero de via ekscelenco... Homo, kiu kiel vi 
tiel longe administris la ŝtaton, devis sin prepari al tiu dan- 
ĝero. 
-Ni supozu - parolis malrapide Herhor - ni supozu, ke 
mi trovus rimedon kontraŭ la danĝeroj, kiuj minacas la ŝtaton. Sed ĉu via ekscelenco, kiu estas la plej alta ĉefpastro, ĉu 
vi povus antaŭgardi de ofendo la templojn kaj pastraron?...
Momenton ili rigardis unu la alian. 
-Vi demandas, ĉu mi povos? - diris Mefres. - Ĉu mi povos?... Kia demando!... La dioj metis en mian manon tondron, 
kiu detruos ĉiun malpiulon. 
-Pst!... - murmuretis Herhor. - Estu tiel... 
-Kun la konsento, aŭ sen la konsento de la plej alta kolegio - aldonis Mefres. - Kiam la ŝipo renversiĝas, oni ne havas tempon diskuti pri la remistoj. 
Ili disiris malgajaj. En la sama tago vespere alvokis ilin la 
faraono. 
Ili venis en la ordonita horo, ĉiu aparte. Ambaŭ sin klinis 
profunde antaŭ la sinjoro kaj ĉiu stariĝis en alia angulo, ne rigardante la kunulon. 
"Ĉu ili malpaciĝis?... - pensis Ramzes. - Tio ne estus malfeliĉo." 
Post momento eniris la sankta Sem kaj profeto Pentuer. 
Ramzes sidiĝis sur estrado, montris al la kvar pastroj malaltajn taburetojn kontraŭ si kaj diris: 
-Sanktaj pastroj! Mi ne alvokis vin nun por konsiloj, ĉar 
ĉiuj miaj ordonoj koncernis ekskluzive la militajn aferojn... 
-Tio estas la rajto de via sankteco - intermetis Herhor. 
-Mi faris ankaŭ, kion mi povis en tiel mallonga tempo, 
por pligrandigi la defendajn fortojn de la ŝtato. Mi fondis du 
novajn oficirajn lernejojn kaj revivigis kvin nuligitajn regimentojn... 
-Tio estis via rajto - diris Mefres. 
-Pri aliaj militaj plibonigoj mi ne parolas, ĉar vin, homojn 
sanktajn, tiaj aferoj ne interesas... 
-Vi estas prava, sinjoro - diris samtempe Mefres kaj Herhor.
-Sed restas alia afero - daŭrigis la faraono, kontenta de 
la jesado de la altranguloj, kies opinion li atendis. - Proksimiĝas la tago de la enterigo de mia dia patro, sed la trezorejo ne posedas sufiĉajn rimedojn... 
Mefres leviĝis de la tabureto. 
-Oziris-Mer-amen-Ramzes - diris li - estis justa sinjoro, 
kiu certigis al sia popolo longan pacon, kaj gloron al la dioj. 
Permesu do via sankteco, ke la enterigo de ĉi tiu pia faraono 
estu farita je la elspezoj de la temploj. 
Ramzeson mirigis kaj kortuŝis la respektego al lia patro. 
Momenton li silentis, kvazaŭ ne povante trovi respondon, 
fine li diris: 
-Mi estas tre danka al vi pro la respektego al mia patro, 
egala al la dioj. Mi permesas tian enterigon kaj ankoraŭ unu 
fojon dankas vin. 
Li interrompis, apogis la kapon sur la mano kaj meditis, 
kvazaŭ batalante kontraŭ si mem. Fine li levis la kapon: lia 
vizaĝo viviĝis, la okuloj brilis. 
-Mi estas kortuŝita - diris li - per ĉi tiu pruvo de via simpatio, sanktaj pastroj. Se la memoro pri mia patro estas tiel 
kara por vi, sendube vi ne povas esti malbonvolaj kontraŭ 
mi ... 
-Ĉu via sankteco dubis pri tio? - intermetis la ĉefpastro 
Sem. 
-Vi diras la veron - daŭrigis la faraono - malprave mi 
suspektis vin... Sed mi volas tion rebonigi, mi do estos sincera kun vi... 
-Benu vian sanktecon la dioj!... - diris Herhor. 
-Mi do estos sincera. Mia dia patro, pro la aĝo, malsano, 
eble ankaŭ pro la pastraj okupoj, ne povis dediĉi tiom da fortoj kaj tempo al la ŝtataj aferoj, kiom mi povas. Mi estas juna, 
forta, libera, mi volas regi kaj mi regos mem. Kiel ĉefo devas 
konduki la armeon je sia propra respondeco kaj laŭ sia propra plano, tiel mi administros la ŝtaton. Jen estas mia klara 
volo, kiun mi ne forlasos. Sed mi komprenas, ke eĉ se mi estus 
plej sperta, mi ne povus regi sen fidelaj servistoj kaj saĝaj 
konsilistoj Kaj tial iafoje mi demandos pri via opinio en diversaj aferoj... 
-Por tio ni ja estas la plej alta konsilantaro ĉe la trono de 
via sankteco - intermetis Herhor. 
-Bone - daŭrigis la faraono - mi profitos viajn servojn, 
eĉ de la nuna momento, tuj... 
-Ordonu, sinjoro - diris Herhor. 
-Mi volas plibonigi la sorton de la egipta popolo. Sed ĉar 
en tiaj aferoj tro rapida agado povas esti malutila, por komenci mi donacos al ili bagatelon: post ses tagoj de laboro sepan tagon de ripozo. 
-Tiel estis dum la regado de la dek ok dinastioj... Tio estas leĝo tiel malnova, kiel Egipto - diris Pentuer. 
-La ripozo ĉiun sepan tagon donos al ĉiu laboristo kvindek tagojn jare, tio estas, forprenos de lia sinjoro kvindek 
draĥmojn. Kaj je unu miliono da laboristoj la ŝtato perdos 
ĉirkaŭ dek mil talentojn jare... - diris Mefres. - Ni jam faris la kalkulon en la temploj!... - aldonis li. 
-Jes - vive respondis Pentuer - estos malprofito, nur en 
la unua jaro. Ĉar kiam la popolo refortigos sin per la ripozo, 
en la sekvantaj jaroj ili reakiros ĉion kun superaĵo... 
-Vi diras la veron - respondis Mefres - tamen en ĉiu 
okazo oni devas havi dek mil talentojn por la unua jaro. Mi 
pensas, ke eĉ dudek mil talentoj ne estus tro multe...
-Vi estas prava, respektinda Mefres - respondis la faraono. - Por la ŝanĝoj, kiujn mi volas enkonduki en mian regnon, dudek, eĉ tridek mil talentoj ne estos tro granda sumo. 
Jen kial - rapide aldonis li - mi bezonos vian helpon, sanktaj viroj... 
-Ĉiun intencon de via sankteco ni estas pretaj subteni per 
niaj preĝoj kaj procesioj - diris Mefres. 
-Bone, vi preĝu kaj instigu al tio la popolon. Sed krom tio 
donu al la ŝtato tridek mil talentojn - respondis la faraono. 
Le ĉefpastro silentis. La sinjoro atendis momenton, fine li 
turnis sin al Herhor: 
-Via ekscelenco silentas? 
-Vi mem diris, nia estro, ke la trezorejo ne havas rimedojn 
por la enterigo de Oziris-Mer-amen-Ramzes. Mi do ne povas 
eĉ diveni, kie ni povus preni tridek mil talentojn?... 
-Kaj la trezorejo de Labirinto?... 
-Tio estas diaj trezoroj, kiujn oni povus tuŝi nur en la momento de plej granda bezono de la ŝtato - respondis Mefres. 
Ramzes ekbolis de kolero. 
-Ni lasu la kamparanojn - diris li, batante per la pugno 
la dorson de la seĝo - mi mem bezonas ĉi tiun sumon!... 
-Via sankteco - respondis Mefres - povas en la daŭro de 
unu jaro akiri pli ol tridek mil talentojn, kaj Egipto dufoje pli 
multe... 
-Kiel?... 
-Tre simple - diris Mefres. - Ordonu, monarĥo, forpeli 
Fenicianojn el la lando... 
Ŝajnis, ke la sinjoro sin ĵetos sur la trokuraĝan ĉefpastron: 
li paliĝis, liaj lipoj tremis kaj la okuloj eliris el la kavoj. Sed tuj 
li diris per mirige trankvila tono:
-Sufiĉe... Se nur tiajn konsilojn vi scias doni al mi, mi vivos sen ili... Fenicianoj ja havas niajn subskribojn, ke ni fidele 
pagos al ili la ŝuldojn!... Ĉu vi forgesis pri tio, Mefres?... 
-Via sankteco pardonu al mi, sed en la nuna momento 
okupis min tute aliaj pensoj. Viaj antaŭuloj, sinjoro, ne nur 
sur papirusoj, sed sur bronzo kaj ŝtonoj skulptis, ke la donacoj, faritaj de ili al la dioj kaj temploj, apartenas kaj eterne 
apartenos al dioj kaj temploj. 
-Kaj al vi - diris la faraono. 
-Tiom al ni - respondis la obstina ĉefpastro - kiom la 
regno apartenas al vi, monarĥo. Ni nur gardas la trezorejojn 
kaj pligrandigas ilin, sed ni ne havas la rajton malŝpari ilin... 
La sinjoro, spiregante de kolero, forlasis la kunvenon kaj 
iris en sian kabineton. Terure klare aperis antaŭ liaj okuloj lia 
situacio. 
Li ne dubis plu pri la malamo de la pastroj al si. Tio estis 
la samaj malhumilaj altranguloj, kiuj en la pasinta jaro ne donis al li la memfisan korpuson kaj nur tiam faris lin vic-reĝo, 
kiam ŝajnis al ili, ke li humiliĝis, forlasante la palacon. La samaj, kiuj kontrolis ĉiun lian movon, sendis pri li raportojn, 
sed al li, la kronprinco, diris nenion pri la traktato kun Asirio. La samaj, kiuj trompis lin en la templo de Hatar, kaj apud 
Sodaj Lagoj mortigis la kaptitojn, al kiuj li promesis la pardonon. La faraono rememoris la salutojn de Herhor, la rigardojn 
de Mefres kaj la tonon de la voĉo de ambaŭ. El sub la ŝajno 
de ĝentileco ĉiumomente elglitis ilia fiero kaj malŝato al li... 
Li bezonas monon, kaj ili promesas al li preĝojn, ili eĉ kuraĝas 
paroli, ke li ne estas la sola estro de Egipto. 
La juna sinjoro senvole ekridetis; li rememoris la dungatajn
paŝtistojn, kiuj diras al la posedanto de la brutaro, ke li ne 
havas rajton fari kun ĝi, kion li volas!... 
Sed krom la ridinda flanko de la afero, estis ankaŭ la flanko 
grava. En la trezorejo estis eble mil talentoj, kiuj laŭ la ĝisnuna normo de la elspezoj povis sufiĉi por sep ĝis dek tagoj. Kaj 
poste?... Kiel kondutos la oficistoj, servistoj kaj, antau ĉio, la 
armeo, ne nur ne ricevante la salajron, sed malsataj?... 
La ĉefpastroj konas la situacion de la faraono; se ili ne rapidas helpi lin, ili do volas lin pereigi... Pereigi en la daŭro de 
kelke da tagoj, eĉ antaŭ la enterigo de lia patro. 
Ramzes rememoris okazon de sia infaneco. 
Li estis en la pastra lernejo, kiam por la festo de la diino 
Mut oni venigis la plej faman arlekenon en Egipto. 
La artisto ŝajnigis malfeliĉan heroon. Kiam li ordonis, oni 
ne obeis lin; lian koleron oni respondis per rido; kaj kiam por 
puni la mokulojn li kaptis hakilon, la hakilo rompiĝis en lia 
mano. 
Fine oni ellasis kontraŭ li leonon, kaj kiam la senarmila 
heroo komencis forkuri, montriĝis, ke ne leono persekutas 
lin, sed porko en leona felo. 
La lernantoj kaj instruistoj ĝis larmoj ridis la aventurojn, 
sed la juna princo sidis malgaja: li bedaŭris la homon, kiu 
celis grandajn aferojn, kaj falis kovrita de mokoj. 
Ĉi tiu sceno kaj la tiamaj sentoj reviviĝis hodiaŭ en la memoro de la faraono. 
-Ili volas fari min tia!... - diris li al si mem. 
Malespero ekregis lin, ĉar li sentis, ke kun la lasta elspezita 
talento finiĝos lia povo kaj kun ĝi ankaŭ la vivo. 
Subite fariĝis en li ŝango. La sinjoro haltis en la mezo de la 
ĉambro kaj meditis:
"Kio povas okazi al mi?... Nur la morto... Mi foriros al miaj 
grandaj antaŭuloj, al Ramzes Granda... Al ili mi ja ne povas 
diri, ke mi pereis, ne defendante min... Post la malfeliĉoj de 
la tera vivo mi trovus eternan malhonoron... 
Kiel?... li, la venkinto ĉe Sodaj Lagoj, devus cedi antaŭ 
plenmano da uzurpuloj, kun kiuj unu sola azia regimento havus nemulte por fari?... Ĉar Mefres kaj Herhor volas regi 
Egipton kaj faraonon, lia armeo devas suferi malsaton kaj miliono da kamparanoj ne ricevi la favoron de la ripozo?... Sed 
ĉu ne liaj antaŭuloj konstruis ĉi tiujn templojn?... Ĉu ne ili 
plenigis ilin per batalaj akiroj?... Kaj kiu gajnis la batalojn? la 
pastroj aŭ la soldatoj? Kiu do havas rajton je la trezoroj: la pastroj, aŭ la faraono kaj lia armeo?" 
La juna sinjoro levis la ŝultrojn kaj alvokis al si Tutmozison. 
Malgrau la malfrua nokto la reĝa favorato aperis tuj. 
-Ĉu vi scias? - diris la faraono - la pastroj rifuzis al mi 
prunton, kvankam la trezorejo estas malplena. 
Tutmozis rektigis sin. 
-Ĉu via sankteco ordonas konduki ilin en malliberejon? - 
respondis li. 
-Ĉu vi farus tion?... 
-Ne ekzistas en Egipto oficiro, kiu ŝanceliĝus plenumi ordonon de nia sinjoro kaj ĉefo. 
-En tia okazo - diris malrapide la faraono - en tia okazo oni devas malliberigi neniun. Mi havas tro da potenco por 
mi kaj tro da malestimo al ili. Oni ne fermas en kirasa kesto 
mortintaĵon, kiun oni renkontas sur la vojo, oni ĉirkaŭiras. 
-Sed hienon oni metas en kaĝon - murmuretis Tutmozis. 
-Sed estas ankoraŭ tro frue - respondis Ramzes. - Mi 
devas esti kompatema por ili, almenaŭ ĝis la tago de la enterigo de mia patro. Alie ili estus pretaj fari ian friponaĵon al la 
respektinda mumio kaj detrui la trankvilon de lia animo... 
Kaj nun iru al Hiram kaj diru, ke li sendu al mi la pastron, pri 
kiu ni parolis. 
-Tiel estos. Mi devas tamen averti vian sanktecon, ke hodiaŭ la popolaĉo atakis la domojn de la memfisaj Fenicianoj ... 
-Oh!... Tio ne estis necesa. 
-Ŝajnis ankaŭ al mi - daŭrigis Tutmozis - ke de la tempo, kiam via sankteco ordonis al Pentuer esplori la staton de 
la kamparanoj kaj laboristoj, la pastroj ekscitas la nomarĥojn 
kaj nobelojn... Ili diras, ke vi volas ruinigi la nobelojn por la 
kamparanoj... 
-Kaj la nobeloj kredas?... 
-Ekzistas tiaj, kiuj kredas. Sed multaj malkaŝe respondas, 
ke tio estas intrigo de la pastroj kontraŭ via sankteco. 
-Kaj se efektive mi volus plibonigi la sorton de la kamparanoj? - demandis la faraono. 
-Vi faros, sinjoro, kiel plaĉos al vi - respondis Tutmozis. 
-Jen estas respondo, kiun mi komprenas! - ekkriis gaje 
Ramzes XIII. - Estu trankvila kaj respondu al la nobeloj, ke 
ne nur ili perdos nenion, plenumante miajn ordonojn, sed eĉ 
ilia sorto multe pliboniĝos. La riĉaĵoj de Egipto devas fine esti 
elŝiritaj el la malindaj manoj, kaj redonitaj al la fidelaj servistoj. 
La faraono adiaŭis la favoraton kaj kontenta iris dormi. Lia 
momenta malespero ŝajnis al li nun ridinda. 
En la sekvinta tago, ĉe la tagmezo, oni anoncis al lia sankteco, ke venis deputatoj de la feniciaj komercistoj.
-Ĉu ili volas plendi pri la atako kontraŭ iliaj domoj? - demandis la faraono. 
-Ne - respondis la adjutanto - ili volas prezenti al vi 
sian respektegon. 
Efektive, dekkelko da Fenicianoj, kondukataj de Rabsun, 
venis kun donacoj. Kiam la sinjoro sin montris al ili, ili falis 
sur la vizaĝon kaj Rabsun diris, ke laŭ la malnova moro ili 
kuraĝas meti mizeran oferon antaŭ la piedoj de la sinjoro, kiu 
donas al ili la vivon kaj la ŝirmon al ilia havo. 
Ili metis sur la tabloj orajn pladojn, ĉenojn kaj pokalojn, 
plenajn de juveloj. Rabsun metis sur la ŝtupoj de la trono pladon kun papiruso, per kiu Fenicianoj promesis doni al la armeo ĉion necesan, ĝis du mil talentoj. 
La donaco estis granda: ĉio kune valoris pli ol tri mil talentojn. 
La sinjoro tre favore respondis al la fidelaj komercistoj kaj 
promesis al ili sian protekton. Ili adiaŭis lin feliĉaj. 
Ramzes XIII ekspiris libere: la bankroto de la trezorejo kaj 
la neceso uzi superforton kontraŭ la pastroj estis prokrastita dek tagojn. 
Vespere, ree sub la gardo de Tutmozis, Hiram sin prezentis 
en la kabineto de lia sankteco. Nun li ne plendis pri la laciĝo, 
sed falis sur la vizaĝon kaj per ĝemanta voĉo malbenis la malsaĝan Dagonon. 
-Mi eksciis - diris li - ke ĉi tiu favulo kuraĝis rememorigi al via sankteco nian interkonsenton pri la kanalo al Ruĝa 
Maro... Pereu li!... Pesto lin manĝu!... Liaj infanoj fariĝu paŝ- 
tistoj de porkoj, kaj liaj nepoj Hebreoj... Kaj vi, sinjoro, ordonu nur: kiom da riĉaĵoj posedas Fenicio, ĉion ni metos antaŭ viaj piedoj, sen kvitanco kaj kontrakto... Ĉu ni estas Asirianoj, aŭ... pastroj - aldonis li murmurete - ĉu ne sufiĉas 
al ni unu sola vorto de tiel potenca monarĥo?... 
-Kaj se mi, Hiram, postulus vere grandan sumon?... - demandis la faraono. 
-Kian? 
-Ekzemple... tridek mil talentojn... 
-Tuj? 
-Ne, en la daŭro de unu jaro. 
-Via sankteco havos ilin - respondis Hiram sen pripenso. 
Tia malavareco mirigis la sinjoron. - Sed mi devas doni 
garantiaĵojn... 
-Formala afero!... - respondis la Feniciano - via sankteco donos al ni la minejojn, por ne veki suspektojn de la pastroj... Se ne ili, Fenicio sin donus al vi tuta sen garantiaĵo kaj 
kvitancoj... 
-Kaj la kanalo?... Ĉu mi devas tuj subskribi la traktaton? 
- demandis la faraono. 
-Tute ne. Via sankteco faros kun ni la traktaton, kiam vi 
mem volos... 
Al Ramzes ŝajnis, ke li estis levita al la ĉielo. En tiu momento li unue ekkonis la dolĉon de la reĝa povo, kaj tio, dank' al 
Fenicianoj! 
-Hiram - diris li, ne regante sin plu. - Hodiaŭ mi donas 
al vi, Fenicianoj, permeson konstrui la kanalon, por kunigi 
Mediteraneon kun Ruĝa Maro... 
La maljunulo falis al la piedoj de la faraono. 
-Vi estas la plej granda reĝo! Neniam oni vidis tian sur la 
tero! - ekkriis li. 
-Dum iom da tempo malpermesite estas al vi paroli pri tio
al iu ajn, ĉar la malamikoj de mia gloro spionas. Sed por ke 
vi estu certa, mi donas al vi ĉi tiun mian reĝan ringon... 
Li demetis de la fingro ringon, ormamitan per ŝtono, sur 
kiu estis gravurita la nomo de Horus, kaj metis ĝin sur la fingron de la Feniciano. 
-La riĉaĵo de la tuta Fenicio atendas vian ordonon! - ripetis kortuŝita Hiram. - Vi plenumos verkon, kiu glorigados 
vian nomon, ĝis estingiĝos la suno... 
La faraono ĉirkaŭprenis lian grizharan kapon kaj ordonis 
al li sidiĝi. 
-Ni do estas liganoj - diris la sinjoro post momento - 
kaj mi esperas, ke tio donos prosperon al Egipto kaj Fenicio ... 
-Por la tuta mondo! - intermetis Hiram. 
-Diru al mi tamen, princo, kial vi havas tian konfidon al 
mi?... 
-Mi konas la noblan karakteron de via sankteco. Se vi, 
sinjoro, ne estus faraono, post kelke da jaroj vi fariĝus la plej 
fama fenicia komercisto kaj ĉefo de nia plej alta konsilantaro... 
-Bone - respondis Ramzes. - Sed por plenumi la promeson, mi devas antaŭe frakasi la pastrojn. Tio estas batalo, 
kaj ĝia rezultato ne estas certa... 
Hiram ekridetis. 
-Sinjoro - diris li - se ni estus tiel malnoblaj, ke ni forlasus vin hodiaŭ, kiam via trezorejo estas malplena kaj viaj 
malamikoj kuraĝaj, vi estus venkita! Ĉar homo sen rimedoj 
perdas energion, kaj de malriĉa reĝo sin deturnas lia armeo, 
regnanoj kaj altranguloj... Sed se vi, sinjoro, havas nian monon kaj niajn agentojn, viajn generalojn kaj armeon, vi havos
tiom da embaraso kun la pastroj, kiom elefanto kun skorpiono. Apenaŭ vi metos sur ilin la piedon, ili jam estos frakasitaj... Cetere, tio ne estas mia afero. En la ĝardeno atendas 
la ĉefpastro Samentu, al kiu via sankteco ordonis veni. Mi 
foriras; nun venis lia horo... Sed mia mono ĉiam estas preta 
por vi kaj ĝis tridek mil talentoj via sankteco povas ordoni... 
Hiram falis sur la vizaĝon kaj foriris, promesante tuj sendi la ĉefpastron. 
Post duonhoro aperis Samentu. Lia barbo kaj liaj densaj 
haroj estis nerazitaj, kiel konvenas al adoranto de Set; li havis severan vizaĝon kaj okulojn plenajn de saĝo. Li klinis sin 
sen troa humileco kaj ne mallevis la okulojn antaŭ la penetrema rigardo de la faraono. 
-Sidiĝu - diris la sinjoro. 
La ĉefpastro sidiĝis sur la planko. 
-Vi plaĉas al mi - diris Ramzes. - Vi havas figuron kaj fizionomion de Hiksosoj, kaj ili estas la plej bravaj soldatoj de 
mia armeo. 
Subite li demandis: 
-Ĉu vi partoprenis en la malnoblaĵo? 
-Ne. Mi sekrete aŭskultis la interkonsenton... En la temploj, kiel en la palacoj de via sankteco, la muroj estas truitaj per 
kanaloj, dank' al kiuj eĉ de supro de la pilonoj oni povas aŭdi, 
kion oni diras en la subtera etaĝo... 
-Kaj de la subtera etaĝo oni povas paroli al personoj, kiuj 
loĝas supre? - interrompis la faraono. 
-Kaj ŝajnigi konsilojn de la dioj - aldonis serioze la pastro. 
La faraono ekridetis. Do la supozo, ke ne la spirito de lia 
patro parolis al li kaj al la patrino, sed pastroj, estis vera!
-Kial vi konfidis al Fenicianoj grandan sekreton de la 
ŝtato? - demandis Ramzes. 
-Ĉar mi volis malhelpi la traktaton, same malutilan al ni, 
kiel al Fenicio. 
-Vi povis averti iun el la eminentaj Egiptanoj... 
-Kiun?... - demandis la pastro. - Ĉu tiajn, kiuj estas senfortaj kontraŭ Herhor, aŭ tiajn, kiuj denuncus min por min 
pereigi en turmentoj?... Mi diris ĉion al Hiram, ĉar li havas rilatojn kun niaj altranguloj, kiujn mi vidas neniam. 
-Kial Herhor kaj Mefres faris tian traktaton? - demandis 
la faraono. 
-Ili estas, laŭ mia opinio, homoj de malforta inteligento, 
kiujn timigis Beroes, la granda ĥaldea pastro. Li diris al ili, ke 
super Egipto dek jarojn pendos malfavoraj sortoj, ke se ni 
dum tiu ĉi tempo komencus militon kontraŭ Asirio, ni estus 
venkitaj... 
-Kaj ili kredis? 
-Ŝajnas, ke Beroes montris al ili miraklojn... Li eĉ leviĝis 
super la teron... Sendube tio estas stranga afero; sed mi neniam komprenos, kial ni devas perdi Fenicion, ĉar Beroes 
scias flugi super la tero? 
-Do ankaŭ vi ne kredas miraklojn?... 
-Jes kaj ne... Ŝajnas, ke Beroes vere plenumas eksterordinarajn aferojn, sed niaj pastroj nur trompas la popolon kaj la 
faraonojn. 
-Vi malamas la pastraron? 
Samentu disetendis la manojn. 
-Ili ankaŭ malamas min, aŭ pli ĝuste - malestimas, je la 
preteksto, ke mi servas al Set. Tamen kiaj dioj tio estas, kies 
kapojn kaj manojn oni devas movi per ŝnuroj?... Aŭ kiaj pastroj, kiuj ŝajnigante piecon kaj sobrecon, havas po dek virinoj, 
elspezas dekojn da talentoj jare, ŝtelas la oferojn de la altaroj, 
kaj estas ne multe pli instruitaj, ol la lernantoj de supera lernejo. 
-Sed vi akceptas donacojn de Fenicianoj? 
-De kiu mi prenus?... Sole Fenicianoj vere respektas Seton 
kaj timas, ke li ne dronigu iliajn ŝipojn. Ĉe ni lin respektas nur 
mizeruloj. Se mi kontentiĝus per iliaj oferoj, mortus de malsato mi kaj miaj infanoj. 
La faraono pensis, ke ĉi tiu pastro ne estas malbona homo, 
kvankam li perfidas sekretojn de la temploj. Krom tio li ŝajnis saĝa kaj verdira. 
-Ĉu vi aŭdis ion - demandis la sinjoro - pri la kanalo, 
kunigonta Mediteraneon kun Ruĝa Maro? 
-Mi konas ĉi tiun aferon. Jam de kelkcento da jaroj niaj 
inĝenieroj estas studintaj la projekton. 
-Kaj kial oni ne plenumis ĝin? 
-Ĉar la pastroj timas, ke alfluus Egipton fremdaj popoloj, 
kiuj povus subfosi nian religion kaj kun ĝi la enspezojn. 
-Ĉu estas vera tio, kion Hiram diris pri la popoloj, kiuj 
loĝas en la malproksima oriento? 
-Tute vera. Jam de longe ni scias pri ili, kaj ne pasas dek 
jaroj, en kiuj ni ne ricevas de tie iun juvelon, desegnaĵon aŭ 
fabrikaĵon. 
La faraono ree ekmeditis kaj subite demandis: 
-Ĉu vi servos min fidele, se mi vin faros mia konsilanto?... 
-Mi servos vian sanktecon per mia vivo kaj morto. Sed... 
se mi fariĝus konsilanto de la trono, indignus la pastroj, kiuj 
malamas min. 
-Ĉu vi pensas, ke oni povas faligi ilin?...
-Eĉ tre facile! - respondis Samentu. 
-Kia estus via plano, se mi devus min liberigi de ili? 
-Oni devus preni la trezorejon de Labirinto - diris la pastro. 
-Ĉu vi konas la vojon? 
-Mi jam havas multe da montroj, la ceterajn mi trovos, 
ĉar mi scias, kie oni devas serĉi ilin. 
-Kaj poste? - demandis la faraono. 
-Oni devus fari al Herhor kaj Mefres proceson pri ŝtata 
perfido, pro sekretaj rilatoj kun Asirio. 
-Kaj la pruvoj? 
-Ni trovos ilin kun helpo de Fenicianoj - respondis la 
pastro. 
-Ĉu tio estus sen danĝero por Egipto? 
-Tute. Antaŭ kvarcent jaroj la faraono Amenhotep IV faligis la povon de la pastroj, proklaminte kredon je unu sola 
dio Re Harmaĥis. Kompreneble, li forprenis la trezorejon el 
la temploj de aliaj dioj. Tiam nek la popolo, nek la armeo, nek 
la nobeloj defendis la pastrojn. Kio do okazos hodiaŭ, kiam 
la antaŭa kredo malfortiĝis? 
-Kiu helpis Amenhotepon? - demandis la faraono. 
-Simpla pastro Ey. 
-Sed kiu post la morto de Amenhotep IV fariĝis heredanto de lia trono? - diris Ramzes, fikse rigardante la okulojn de 
la pastro. 
Sed Samentu respondis trankvile: 
-La fakto pruvas, ke Amenhotep estis malforta estro, kiu 
pli zorgis pri la gloro de Re, ol pri la ŝtato. 
-Vere, vi estas granda saĝulo!... - diris Ramzes. 
-Preta servi vian sanktecon.
-Mi nomas vin mia konsilanto - diris la faraono. - Sed 
en tia okazo vi ne povas kaŝe viziti min, vi loĝos ĉe mi... 
-Pardonu, sinjoro, sed antaŭ ol la anoj de la plej alta kolegio ne estos en malliberejo pro traktado kun la malamikoj 
de la ŝtato, mia ĉeesto en la palaco alportus pli da malutilo, 
ol da bono... Mi do servos kaj konsilos al via sankteco, sed 
sekrete... 
-Kaj vi trovos la vojon al la trezorejo de Labirinto? 
-Mi esperas, ke antaŭ ol vi revenos, sinjoro, de Teboj, mi 
sukcesos fini la aferon. Kaj kiam ni transportas la trezorejon 
en vian palacon, kiam la tribunalo kondamnos Herhoron kaj 
Mefreson, kiujn via sankteco povos poste pardoni, tiam kun 
via permeso mi aperos malkaŝe... Kaj mi ĉesos esti pastro de 
Set, kiu nur fortimigas de si la homojn... 
-Kaj vi pensas, ke ĉio sukcesos?... 
-Mi donus mian vivon!... - ekkriis la pastro. - La popolo 
amas vian sanktecon, facile do estas ribeligi ĝin kontraŭ la 
perfidaj altranguloj. La armeo obeas vin, kiel neniun faraonon 
de la tempoj de Ramzes Granda... Kiu povos kontraŭstari?... 
Kaj krom tio via sankteco havas Fenicianojn kaj monon, la 
plej grandan forton en la mondo!... 
Samentu volis adiaŭi la sinjoron, Ramzes permesis al li kisi 
siajn piedojn kaj donacis pezan oran ĉenon kaj braceleton, 
ornamitan per safiroj. 
Ne multaj altranguloj akiris tian favoron post longaj jaroj 
de servado. 
La vizitoj kaj promesoj de Samentu verŝis novan kuraĝon 
en la koron de la faraono. 
Se oni sukcesus akiri la trezorojn de Labirinto!... Malgranda parto sufiĉus por liberigi la nobelojn de la feniciaj ŝuldoj,
por plibonigi la sorton de la kamparanoj kaj reaĉeti la bienojn, donitajn kiel garantiaĵo. 
Kaj per kiaj konstruaĵoj oni povus pliriĉigi la staton!... 
Jes, la riĉaĵoj de Labirinto povus forigi ĉiujn embarasojn de 
la faraono. Ĉar kion helpos, ke Fenicianoj proponas al li grandan prunton? Iam oni devos pagi ĝin, kun la procentoj, kaj pli 
aŭ malpli frue doni kiel garantiaĵon la reston de la reĝaj bienoj. Tio do estus nur prokrasti la ruinon, sed ne antaŭgardi 
sin de ĝi.
ĈAPITRO SEPA 
E 
N la mezo de la monato Famenut (januaro) komenciĝis 
la printempo. La tuta Egipto verdis de la naskiĝanta tritiko, kaj sur la nigra tero svarmis kamparanoj, kiuj semis lupenon, pizon, fazeolon kaj hordeon. En la aero leviĝis odoro 
de la oranĝaj floroj. La akvo tre malleviĝis kaj malkovris ĉiutage novajn terajn pecojn. 
La preparoj por la enterigo de Oziriso-Mer-amen-Ramzes 
estis finitaj. 
La respektinda mumio de la reĝo estis fermita en blanka 
skatolo, kies supra parto bonege prezentis la trajton de la 
mortinto. La faraono ŝajnis rigardi per siaj okuloj, kaj lia viza- 
ĝo esprimis kvietan malĝojon, bedaŭron ne al la mondo, kiun 
li forlasis, sed al la homoj, kiuj restis ankoraŭ kondamnitaj al 
la teda surtera vivo. 
La portreto de la faraono havis sur la kapo egiptan kufon 
kun blankaj kaj bluaj strioj, sur la kolo ĉenojn de juveloj, sur 
la brusto bildon de homo genuanta kun disetenditaj brakoj, 
sur la piedoj bildojn de dioj, sanktaj birdoj kaj okuloj, ne sur 
vizaĝoj, sed rigardantaj kvazaŭ el la spaco. 
La restaĵoj de la reĝo, tiel enpakitaj, ripozis sur riĉa lito, en 
malgranda cedra kapelo, kies muroj estis kovritaj per surskriboj, kantantaj la vivon kaj agojn de la mortinto. Super la korpo flugpendis mirakla akcipitro kun homa kapo, kaj apud la
lito tage kaj nokte restis garde pastro, alivestita kiel Anubis, 
la funebra dio, kun ŝakala kapo. 
Krom tio oni preparis pezan bazaltan sarkafagon, kiu formis la eksteran ĉerkon de la mumio. La sarkofago ankaŭ havis la formon kaj trajtojn de la mortinta faraono, estis kovrita per surskriboj kaj bildoj de preĝantaj homoj, sanktaj birdoj kaj skaraboj. 
La 17-an de Famenut la mumion kun la kapelo kaj sarkofago oni transportis de la kvartalo de la mortintoj en la reĝan 
palacon kaj starigis en la plej granda salono. 
La salonon tuj plenigis pastroj, kantantaj funebrajn himnojn, korteganoj kaj servistoj de la mortinta reĝo, kaj antaŭ 
ĉio virinoj, kiuj ĝemis tiel laŭte, ke iliajn kriojn oni povis aŭdi 
sur la alia bordo de Nilo. 
-Ho sinjoro!... Ho nia sinjoro!... - kriis ili - kial vi forlasas nin?... Vi, tiel bela, tiel bona?... Vi, kiu volonte parolis kun 
ni, nun vi silentas, kial?... Vi ja amis nian societon, kaj hodiaŭ 
vi estas tiel malproksime de ni?... 
Dume la pastroj kantis: 
Ĥoro I. - Mi estas Tumu, unu kaj sola... 
Ĥoro II. - Mi estas Ra, en lia unua brilo... 
Ĥora I. - Mi estas la dio, kiu kreas sin mem... 
Ĥoro II. - Kiu mem donas al si la nomon, kaj kiun neniu 
el la dioj pavas haltigi... 
Ĥoro I. - Mi konas la nomon de la granda birdo Benu, kiu 
provas tion, kio estas...1 
Post dutagaj ĝemoj kaj preĝoj antaŭ la palaco haltis grandega veturilo en formo de barko. Ĝiaj ekstremoj estis ornamitaj per ŝafaj kapoj kaj ventumiloj el strutaj plumoj, super 
1 "Libro de la mortintoj" - aŭtentika.
la riĉa baldakeno flugpendis aglo kaj la serpento ureuso, la 
simbolo de la faraona povo. 
Sur la veturilon oni metis la sanktan mumion, malgraŭ la 
vivega kontraŭstaro de la kortegaj virinoj. Unuj sin kroĉis al 
la ĉerko, aliaj gratis al si la vizaĝojn kaj ŝiris la harojn, eĉ batis la homojn, portantajn la ĉerkon. 
La krioj estis teruraj. 
Fine, la veturilo, akceptinte la dian korpon, ekmoviĝis 
akompanata de grandega homa amaso, kiu kovris la tutan 
spacon de la palaco ĝis Nilo. Ankaŭ tie estis homoj, ŝmiritaj 
per koto, gratitaj, vestitaj en funebraj tukoj; ĉiuj kriis kiel frenezaj. Apud ili, konforme al la funebra ceremoniaro, sur la 
tuta vojo atendis ĥoroj. 
Ĥoro I. - Al Okcidento, en la loĝejon de Oziriso iras vi, kiu 
estis la plej bona el la homaj, vi kiu malamis la malveron. 
Ĥoro II. - Al Okcidento! Ne ekfloros plu homo, tiel amanta la veron, sentanta tian abomenon al la mensogo. 
Ĥoro de la veturigistoj. - Al Okcidento, ho bovoj, kiuj tiras 
la funebran veturilon, al Okcidento!... Via sinjoro sekvas vin. 
Ĥoro III. - Al Okcidento, al Okcidento, en la landon de la 
justuloj! La loko, kiun vi amis, ĝemas kaj ploras. 
La popolamaso. - Iru en paco al Abidos!... Iru en paco al 
Abidos! Atingu en paco la teban Okcidenton!... 
Ĥoro de ploristinoj. - Ha nia sinjoro, ho nia sinjoro, kiam 
vi foriras al Okcidento, la dioj mem ploras. 
Ĥoro de la pastroj. - Li estas feliĉa, li la plej respektinda el 
la homoj, ĉar la sorto permesas al li ripozi en la tombo, kiun 
li mem preparis. 
Ĥoro de la veturigistoj. - Al Okcidento, ho bovoj, kiuj tiras
la funebran veturilon, al Okcidento!... Via sinjoro sekvas 
vin ... 
La popolamaso. - Iru en paco al Abidos!... Iru en paco al 
Abidos!... al Okcidenta maro! 2 
Ĉiun kelkcenton da paŝoj staris taĉmento da soldatoj, kiuj 
salutis la sinjoron per surda bruo de tamburoj kaj adiaŭis per 
terura sono de trumpetoj. Tio ne estis funebra irado, sed triumfa marŝo al la lando de la dioj. 
Kelke da paŝoj post la veturilo iris Ramzes, ĉirkaŭita de 
granda sekvantaro de generaloj, kaj post li la reĝino Nikotris, 
sin apoganta sur du kortegaj sinjorinoj. La filo kaj la patrino 
ne ploris, ĉar ili sciis (kion ne sciis la simpla popolo), ke la 
mortinta sinjoro jam estas ĉe Oziriso kaj estas tiel kontenta 
en la lando de la feliĉo, ke li ne volus reveni sur la teron. 
Post kelkhora irado, akompanata de senĉesa krio, la restaĵoj haltis sur la bordo de Nilo. 
Tie oni demetis ilin de la veturilo kaj transportis sur veran 
oritan ŝipon, skulptitan, kovritan per pentraĵoj, kiu havis 
blankajn kaj purpurajn velojn. 
La kortegaj virinoj ankoraŭ unu fojon provis repreni de la 
pastroj la mumion; ankoraŭ unu fojon eksonis ĉiuj ĥoroj kaj 
ĉiuj orkestroj. Poste sur la ŝipon, portantan la reĝan mumion, 
eniris la reĝino Nikotris kaj dekkelko da pastroj, la popolo 
komencis ĵeti bukedojn kaj florkronojn, kaj la remiloj ekmurmuretis... 
Ramzes XII lastfoje forlasis sian palacon, rapidante sur 
Nilo al sia tombo en Teboj. Survoje, kiel zorgema monarĥo, 
li devis halti en ĉiuj famaj lokoj, por adiaŭi ilin. 
La vojaĝo daŭris tre longe. Ĝis Teboj estis preskaŭ cent 
2 Aŭtentikaj esprimoj.
mejloj, oni veturis kontraŭ la fluo, kaj la mumio devis viziti 
ĉiujn apudbordajn templojn kaj partopreni en la solenaj diservoj. 
Kelke da tagoj post la forveturo de Ramzes XII al la eterna ripozo, Ramzes XIII ekveturis post li, por revivigi la korojn 
de siaj regnanoj, senvivajn de la malĝojo, akcepti ilian respektegon kaj fari oferojn al la dioj. Post la mortinta sinjoro forveturis, ĉiu sur propra ŝipo, ĉiuj ĉefpastroj, multaj altrangaj 
pastroj, la plej riĉaj bienposedantoj kaj la plimulto de la nomarĥoj. La nova faraono pensis, ne sen maldolĉo, ke lia sekvantaro estos tre malmultenombra. 
Sed okazis alie. Ĉe la flanko de Ramzes XIII troviĝis ĉiuj generaloj, tre multaj oficistoj, la malgranda nobelaro kaj ĉiuj 
malsuperaj pastroj. Tio pli mirigis, ol ĝojigis la faraonon. 
Tio estis nur la komenco. Kiam la ŝipo de la juna sinjoro 
aperis sur Nilo, venis renkonte al ĝi tia amaso da grandaj kaj 
malgrandaj, riĉaj kaj malriĉaj ŝipetoj, ke ili preskaŭ kovris la 
riveron. Sidis en ili malriĉaj familioj de kamparanoj kaj metiistoj, riĉe vestitaj komercistoj, Fenicianoj en helaj koloroj, 
graciaj grekaj maristoj, eĉ Asirianoj kaj Ĥetoj. 
La amaso ne kriis, sed bruegis; ĝi ne ĝojis, sed frenezis. Ĉiumomente sur la reĝan ŝipon grimpis deputataro, por kisi la 
ferdekon, kiun tuŝis la piedoj de la sinjoro, fari donacojn: 
plenmanon da greno, teksaĵon, simplan argilan kruĉon, paron da birdoj, kaj precipe florajn kronetojn. Antaŭ ol la faraono preterpasis Memfison, oni devis kelkfoje liberigi la ŝipon 
de la donacoj, por ke ĝi ne dronu. 
La junaj pastroj parolis unu al alia, ke ekster Ramzes Granda neniu faraono estis salutata kun tia entuziasmo. 
Sama estis la tuta vojaĝo de Memfiso ĝis Teboj, kaj la ekstazo de la popolo anstataŭ malgrandiĝi kreskis. La kamparanoj forlasis la kampojn, la metiistoj la stablojn, por ĝui la plezuron vidi la novan estron, pri kies intencoj jam naskiĝis legendoj. Oni atendis grandegajn ŝanĝojn, kvankam neniu 
sciis, kiajn. Unu afero estis certa, ke la severeco de la oficistoj 
kvietiĝis, ke Fenicianoj malpli senkompate kolektis la impostojn, kaj ke la egipta popolo, ordinare humila, komencis levi 
la kapojn en la ĉeesto de la pastroj. 
Se nur la faraono permesos - oni parolis en drinkejoj, sur 
kampoj, en bazaroj - ni faros la ordon kun la sanktaj viroj... 
lli estas kulpaj, ke ni pagas grandajn impostojn, ke la vundoj 
neniam resaniĝas sur niaj dorsoj!... 
Sep mejlojn sude de Memfiso inter la branĉoj de la libiaj 
montoj, kuŝis la lando Piom aŭ Fayum, interesa per tio, ke ĝi 
estis kreita de homaj manoj. 
Iam en tiu loko estis kalva dezerto, ĉirkaŭita de amfiteatro 
de nudaj montoj. La faraono Amenhemat, tri mil kvincent jarojn antaŭ Kristo, estis la unua, kiu entreprenis ŝanĝi ĝin en 
fruktodonan landon. 
Por ĉi tiu celo li apartigis la orientan parton de la dezerto 
kaj ĉirkaŭis ĝin per potenca digo. Ĝi estis unu etaĝon alta, 
cent paŝojn dika ĉe la fundamento, kaj pli ol kvardek kilometrojn longa. 
Tiel oni konstruis akvujon, kiu povis enteni ĉirkaŭ tri miliardojn da kubaj metroj, tri kubajn kilometrojn da akvo, kies 
supraĵo okupis preskaŭ tricent kvadratajn kilometrojn. La 
akvujo servis por la irigado de ducent mil hektaroj, kaj krom 
tio dum la leviĝo de la rivero ĝi sorbis superfluon de la akvo 
kaj gardis grandan parton de Egipto de subita subakvigo. 
Ĉi tiun grandegan akvan amason oni nomis la lago Moeris kaj rigardis kiel unu el la mirakloj de la mondo. Dank' al ĝi 
la dezerta valo ŝanĝiĝis en la riĉan landon Piom, kie vivis en 
bonstato preskaŭ ducent mil loĝantoj. En ĉi tiu provinco, 
krom la palmoj kaj tritiko, oni kulturis plej belajn rozojn, kies 
oleon oni dissendis en la tuta Egipto, eĉ ekster ĝiaj limoj. 
La ekzistado de la lago Moeris estis ligita kun alia mirakla 
laboro de la egiptaj inĝenieroj, la kanalo de Jozefo. 
Ĉi tiu kanalo, ducent paŝojn larĝa, sin etendis kelkdekon da 
mejloj, okcidente de Nilo. Ĝi troviĝis du mejlojn malproksime de la rivero, kaj servis por la irigado de la teroj, najbaraj 
al la libiaj montoj, kaj kondukis la akvon en la lagon Moeris. 
Ĉirkaŭ la lando Piom estis kelke da antikvaj piramidoj kaj 
multe da malgrandaj tomboj. Ĉe ĝia orienta limo estis la fama 
Labirinto (Lope-ro-hunt). Ĝi estis konstruita ankaŭ de Amenhemat kaj havis formon de grandega hufofero, kiu okupis 
pecon da tero mil paŝojn longan kaj sescent larĝan. 
Ĉi tiu konstruaĵo estis la plej granda trezorejo de Egipto. 
Tie ripozis la mumioj de multaj gloraj faraonoj, eminentaj 
pastroj, militestroj kaj arĥitektoj. Tie dormis ankaŭ la restaĵoj 
de la respektataj bestoj, kaj antaŭ ĉio de krokodiloj. Fine, tie 
estis la gardejo de riĉaĵoj de la egipta regno, kolektitaj dum 
jarcentoj, riĉaĵoj tiel grandegaj, ke ne eble estas hodiaŭ havi 
ideon pri ili. 
Labirinto ne estis nealirebla de ekstere, nek tre gardata; ĝin 
gardis nur malgranda taĉmento de pastraj soldatoj kaj kelke 
da pastroj de provita honesteco. La sendanĝereco de la trezorejo estis bazita je tio, ke ekster tiuj kelkaj personoj neniu 
sciis, kie ĝin serĉi en Labirinto, kiu estis dividita en du eta- 
ĝojn: subtera kaj surtera, el kiuj ĉiu kalkulis mil kvincent ĉambrojn!...
Ĉiu faraono, ĉiu ĉefpastro, fine ĉiu granda trezoristo, tuj 
post ricevo de la ofico, havis la devon per la propraj okuloj rigardi la riĉaĵojn de la ŝtato. Malgraŭ tio neniu el la altranguloj 
povus trovi la vojon tien, eĉ konjekti, kie estas la trezorejo. Ĉu 
en la ĉefa konstruaĵo, aŭ en unu el la flankoj, super la tero aŭ 
sub la tero? 
Multaj pensis, ke la trezorejo estas lokita vere sub la tero, 
malproksime ekster Labirinto mem. Aliaj estis certaj, multenombraj ili estis, ke la trezorejo kuŝas sub la fundo de la lago, 
por ke oni povu, en okazo de neceso, subakvigi ĝin. Fine, neniu altrangulo amis sin okupi per ĉi tiu demando, sciante, ke 
atenco kontraŭ la riĉaĵoj de la dioj altiras pereon de la malpiulo. 
Eble la profanoj sukcesus trovi la vojon, se la timo ne paralizus iliajn pensojn. Morto korpa kaj morto eterna minacis 
homon kaj lian familion, kiu kuraĝus per malpia penso malkovri tiajn sekretojn. 
Veninte en la landon, Ramzes vizitis antaŭ ĉio la provincon 
Piom. Ĝi havis la aspekton de kava plado, kies fundo estis la 
lago, kaj randoj - la montoj. Kien li turnis la okulojn, ĉie li 
trovis sukplenan verdaĵon de herboj, punktitan de floroj, 
arojn da palmoj, figajn kaj tamarindajn arbaretojn, en kiuj de 
la leviĝo ĝis la subiro de la suno sonis birdaj kantoj kaj gajaj 
homaj voĉoj. 
Tio estis kredeble la plej feliĉa angulo de Egipto. 
La popolo akceptis la faraonon kun granda entuziasmo. 
Lin kaj lian sekvantaron oni superŝutis per floroj, donacis 
al li multekostajn parfumojn, kaj oron kaj multvalorajn ŝtonojn por dek talentoj. 
La sinjoro gastis du tagojn en la feliĉa lando, kie ĝojo ŝajnis flori sur la arboj, flugi en la aero, rebrili de la akvoj de la 
lago. Sed oni rememorigis al li, ke li devas viziti Labirinton. 
Li forlasis la valon kun sopiro, kaj veturante rerigardis al ĝi 
de la vojo. Sed baldaŭ lia atento estis altirita de grandega griza konstruaĵo, majeste sidanta sur monteto. 
Ĉe la pordo de la senmorta Lope-ro-hunt salutis lin areto 
da pastroj kun asketa aspekto, kaj malgranda taĉmento, kies 
ĉiu soldato estis tute razita. 
-Ĉi tiuj homoj havas aspekton de pastroj!... - ekkriis 
Ramzes. 
-Efektive ĉiu el ili ricevis la unuan pastran benon, kaj la 
centestroj la superan - respondis la ĉefpastro de la konstruaĵo. 
Rigardante pli atente la fizionomiojn de ĉi tiuj strangaj soldatoj, kiuj ne manĝis viandon kaj vivis celibate, la faraono 
rimarkis en ili inteligentecon kaj kvietan energion. Li vidis 
ankaŭ, ke lia sankta persono faras neniun impreson en ĉi tiu 
loko. 
"Mi tre dezirus scii, kiel penetros ĉi tien Samentu?..." - diris al si la sinjoro. 
Li komprenis, ke ĉi tiujn homojn oni povas nek timigi, nek 
subaĉeti. Tia memkonfido estis legebla sur iliaj vizaĝoj, kvazaŭ ĉiu el ili posedus je sia dispono nevenkeblajn regimentojn 
de spiritoj. 
"Ni vidos - pensis li - ĉu miaj Grekoj kaj Azianoj timos 
ĉi tiujn virojn?... Feliĉe, ili estas tiel sovaĝaj, ke ili ne ŝatas la 
solenajn mienojn..." 
Laŭ la peto de la pastroj, la sekvantaro de Ramzes restis 
antaŭ la pordego, kvazaŭ sub gardo de la razitaj soldatoj.
-Ĉu mi devas lasi ĉi tie ankaŭ mian glavon? - demandis 
la faraono. 
-Ĝi tute ne ĝenas nin - respondis la ĉefa gardisto. 
La juna sinjoro volis regali la sanktan viron almenaŭ per la 
plato de la glavo, sed li detenis sin. 
Tra granda korto, inter du vicoj de sfinksoj, la faraono kaj 
pastroj eniris en la ĉefan konstruaĵon. Tie, en vasta, sed iom 
malluma vestiblo estis ok pordoj, kaj gardisto demandis: 
-Tra kiu pordo via sankteco volas eniri en la trezorejon? 
-Tra tiu, kiu kondukos nin plej rapide. 
Ĉiu el la kvin pastroj prenis du paketojn de torĉoj, sed nur 
unu lumigis. Apud li staris la ĉefa gardisto, tenante en la manoj rozarion, sur kies eroj estis skribitaj iaj signoj. Post ili 
Ramzes, ĉirkaŭita de la ceteraj pastroj. 
La ĉefpastro sin turnis dekstren kaj eniris en grandan ĉambregon, kies muroj kaj kolonoj estis kovritaj per surskriboj kaj 
figuroj. De tie ili penetris en malvastan koridoron, kiu kondukis supren, kaj ili troviĝis en alia ĉambrego, rimarkinda per la 
granda nombro de pordoj. Tie foriĝis antaŭ ili unu ŝtono de 
la planko, malkovrante truon, tra kiu ili malsupreniris kaj ree 
tra malvasta koridoro ili sin turnis al ĉambro sen pordoj. 
La gvidanto tuŝis hieroglifon kaj la muro foriĝis antaŭ ili. 
Ramzes volis konjekti la direkton, en kiu ili iris, sed tuj liaj 
pensoj implikiĝis. Li vidis nur, ke ili rapide trapasas grandajn 
salonojn, malgrandajn ĉambrojn, malvastajn koridorojn, ke 
ili grimpas supren aŭ kuras malsupren, ke unuj ĉambregoj 
havas multe da pordoj, kaj aliaj tute ne posedas ilin. Samtempe li rimarkis, ke la gvidanto ĉe ĉiu nova eniro glitigas unu 
eron de sia longa rozario kaj iafoje ĉe lumo de la torĉo komparas ĝiajn signojn kun la signoj sur la muroj.
-Kie ni estas nun - demandis subite la faraono - sub la 
tero aŭ super tero? 
-Ni estas en la povo de la dioj - respondis lia najbaro. 
Post kelke da transiroj kaj kurbiĝoj la faraono ree diris: 
-Sed ni jam estis ĉi tie, eble eĉ du fojojn!... 
La pastroj silentis, kaj tiu, kiu portis la torĉon, lumigis la 
murojn unu post alia; Ramzes, bone rigardinte ilin, konfesis 
en sia animo, ke li ne estis ankoraŭ tie. 
En malgranda ĉambro, sen pordoj, oni mallevis la torĉon, 
kaj la faraono rimarkis sur la tero sekiĝintan, nigran kadavron, envolvitan en putrinta tuko. 
-Tio estas - diris la gardisto de la konstruaĵo - la kadavro de Feniciano, kiu en la tempoj de la XVI dinastio provis 
penetri en Labirinton kaj venis ĝis tie ĉi. 
-Ĉu oni mortigis lin? - demandis la faraono. 
-Li mortis de malsato. 
Ili jam iris duonon de horo, kiam la pastro, portanta la tor- 
ĉon, lumigis niĉon de koridoro, kie ankaŭ kuŝis sekiĝinta korpo. 
-Tio estas - diris la gardisto - la kadavro de nubia pastro, kiu en la tempoj de via avo provis eniri ĉi tien. 
La faraono ne demandis, kia okazis al li. Li havis impreson, 
ke li estas en profundegaĵo kaj ke Labirinto premegas lin per 
sia pezo. Li ne revis plu pri orientado en la centoj da koridoroj, salonoj, ĉambroj. Li eĉ ne deziris klarigi al si, per kia miraklo disiĝas antaŭ ili la ŝtonaj muroj aŭ foriĝas la plankoj. 
"Samentu faros nenion - diris li al si mem - aŭ li pereos, 
kiel tiuj du, pri kiuj mi devas diri al li." 
Tian senton de senespero, senforteco kaj nenieco li havis 
ankoraŭ neniam. Dum momentoj ŝajnis al li, ke la pastroj
lasos lin en unu el la malvastaj ĉambroj sen pordoj. Tiam ekregis lin malespero, li kaptis la glavon kaj estis preta pecetigi ilin. Sed tuj li rememoris, ke sen ilia helpo li ne povos eliri 
de ĉi tie, kaj li mallevis la kapon. 
Ho, se almenaŭ dum unu momento li povus ekvidi la tagan 
lumon!... Kiel terura devas esti la morto inter ĉi tiuj tri mil 
ĉambroj, plenaj de krepusko aŭ mallumo!... 
La animoj de herooj havas iafoje momentojn de profunda 
senespero, pri kies ekzistado eĉ ne scias ordinara homo. 
La marŝo daŭris jam preskaŭ unu horon, kiam fine ili venis en malaltan ĉambregon, apogitan sur okangulaj kolonoj. 
La tri pastroj, kiuj ĉirkaŭis la faraonon, disiĝis, kaj Ramzes rimarkis, ke unu el ili sin alpremis al kolono kaj kvazaŭ malaperis en ĝia interno. 
Post momento en unu el la muroj malfermiĝis mallarĝa 
truo, la pastroj revenis al la antaŭaj lokoj kaj la gvidanto ordonis eklumigi kvar torĉojn. Ĉiuj ekiris al la truo kaj singarde englitis tra ĝi. 
-Jen estas la kameroj - diris la gardisto de la konstruaĵo. 
La pastroj rapide eklumigis la torĉojn sur la kolonoj kaj 
muroj. Ramzes ekvidis vicon de grandegaj ĉambroj, plenplenaj de diversaj objektoj de senlima valoro. En ĉi tiu kolekto 
ĉiu dinastio, ĉiu faraono lasis, kion ili havis plej rimarkindan 
kaj multekostan. 
Estis tie veturiloj, ŝipetoj, litoj, tabloj, kestoj kaj kronoj oraj 
aŭ kovritaj per oraj ladoj, inkrustitaj per eburo, perlamoto kaj 
kolora ligno tiel arte, ke artistoj metiistoj faris ilin dum dekoj 
da jaroj. Estis tie armaĵoj, ŝildoj kaj sagujoj, brilantaj de multekostaj ŝtonoj, vazoj, pladoj kaj kuleroj el pura oro, multekostaj vestoj kaj baldakenoj.
Ĉio ĉi, dank' al la sekeco, kaj pureco de la aero, de jarcentoj konserviĝis sen ŝanĝoj. 
Inter la rimarkindaj objektoj Ramzes trovis la modelon de 
la asiria palaco, donacita de Sargon al Ramzes XII. La ĉefpastro, kiu klarigis al la faraono, de kiu venas ĉiu donaco, atente observis lian fizionomion. Sed anstataŭ admiro li rimarkis 
malkontentecon. 
-Diru al mi, via ekscelenco - demandis subite la faraono 
- kian utilon alportas ĉi tiuj trezoroj, ŝlositaj en tiu ĉi malluma loko?... 
-Granda forto estas en ili por la okazo, se Egipto troviĝus 
en danĝero - respondis la ĉefpastro. - Per kelke da ĉi tiuj 
kaskoj, veturiloj, glavoj ni povas aĉeti la bonvolon de ĉiuj asiriaj satrapoj. Eble ne povus kontraŭstari eĉ la reĝo Assar 
mem, se ni liverus al li meblojn por la trona salono aŭ armilejo. 
-Mi pensas, ke ili preferus preni ĉion de ni per la glavo, ol 
iom da trezoroj per la bonvolo por ni - interrompis la sinjoro. 
-Ili provu!... - diris la ĉefpastro. 
-Mi komprenas... Vi havas rimedojn por neniigi la trezorojn. Sed en tia okazo neniu plu profitos de ili. 
-Tio ne estas mia afero. - Ni gardas, kion oni konfidis al 
ni, kaj faras, kion oni ordonis. 
-Ĉu ne pli bone estus uzi parton de la trezoroj por subteni 
la ŝtatan kason kaj relevi Egipton el la malsukceso, en kiu ĝi 
dronas hodiaŭ? - demandis la faraono. 
-Tio ne dependas de ni. 
La faraono sulkigis la brovojn. Dum kelke da minutoj li
rigardis la objektojn, cetere sen granda entuziasmo, fine li ree 
demandis: 
-Bone. Ĉi tiuj artaj verkoj povas esti utilaj por akiri la bonvolon de la asiriaj altranguloj. Sed se eksplodus milito kontraŭ Asirio, kiel ni ricevus grenon, homojn kaj armilojn de la 
popoloj, kiuj ne ŝatas la artajn maloftaĵojn? 
-Malfermu la trezorejon!... - diris la ĉefpastro. Ankaŭ ĉi 
tiun fojon la pastroj diskuris: du malaperis kvazaŭ en la interno de kolonoj, unu suriris la muron per ŝtupetaro kaj faris ion 
ĉe skulptita figuro. 
Ree foriĝis kaŝita pordo kaj Ramzes eniris en la veran trezorejon. 
Tio estis vasta ĉambro, plenplena de netakseblaj materialoj. Tie staris argilaj bareloj, plenaj de ora sablo, oraj pecegoj, metitaj kiel brikoj, kaj oraj stangoj ligitaj kune. Arĝentaj 
pecegoj, starigitaj unu sur alia, formis kvazaŭ muron, kelkon 
da ulnoj larĝan, altan ĝis la plafono. 
En niĉoj kaj sur ŝtonaj tabloj kuŝis multekostaj ŝtonoj de 
ĉiuj koloroj: rubenoj, topazoj, smeraldoj, safiroj, diamantoj, 
fine perloj de la grandeco de nukso, eĉ de birda ovo. Multaj 
el ĉi tiuj juveloj sufiĉus por aĉeti urbon. 
-Jen estas nia riĉaĵo por la okazo de malfeliĉo - respondis la pastro gardisto. 
-Kian malfeliĉon vi ankoraŭ atendas? - demandis la faraono. - La popolamaso estas malriĉa, la kortego kaj nobeloj dronas en ŝuldoj, la armeo estas malgrandigita ĝis duono, 
la faraono ne havas monon... Ĉu iam ajn Egipto estis en pli 
malbona situacio?... 
-Ĝi estis en pli malbona, kiam ĝin sklavigis Hiksosoj. 
-Post dekkelko da jaroj - respondis Ramzes - sklavigos
nin eĉ Izraelidoj, se ne faros tion pli frue Libianoj kaj Etiopianoj. Kaj tiam la belaj ŝtonoj, pecetigitaj, servos kiel ornamo 
por la hebreaj kaj negraj sandaloj... 
-Estu trankvila, via sankteco. En okazo de neceso ne nur 
la trezorejo, sed eĉ Labirinto malaperos sen postesigno, kun 
la gardistoj. 
Ramzes definitive komprenis, ke li havas antaŭ si fanatikulojn, kiuj pensas nur pri unu afero: allasi neniun al la trezorejo! 
La faraono sidiĝis sur la oraj brikoj kaj diris: 
-Vi do konservas ĉi tiujn trezorojn por tempo, kiam malfeliĉo premegos Egipton? 
-Vi diras la veron, sankta sinjoro. 
-Sed kiu konvinkos vin, gardistoj, ke tia tempo jam venis, 
se ĝi venos? 
-Por tio devas esti kunvokita eksterordinara kunveno de 
aŭtoĥtonaj Egiptanoj, en kiu partoprenos: la faraono, dektri 
altrangaj pastroj, dektri nomarĥoj, dektri nobeluloj, kaj po 
dektri oficiroj, komercistoj, metiistoj kaj kamparanoj. 
-Al tia kunveno vi donus la trezorojn? - demandis la faraono. 
-Ni donus la necesan sumon, se la tuta kunveno, kvazaŭ 
unu viro, proklamus, ke Egipto estas en danĝero, kaj... 
-Kaj?... 
-Kaj se la statuo de Amon en Teboj konfirmus la decidon. 
Ramzes mallevis la kapon, por kaŝi la esprimon de granda 
kontenteco. Li jam havis planon. 
"Tian kunvenon mi sukcesos kolekti kaj instigi ĝin al unuanimeco - diris li al si. - Ankaŭ ŝajnas al mi, ke la statuo de
Amon konfirmos la decidon, kiam mi ĉirkaŭos liajn pastrojn 
per miaj Azianoj..." 
-Mi dankas vin, piaj viroj - diris li laŭte - ke vi montris 
al mi la multekostajn objektojn, kies granda valoro ne malhelpas min tamen esti la plej malriĉa el la reĝoj de la mondo. Kaj 
nun elkonduku min, mi petas, per pli mallonga kaj pli oportuna vojo. 
-Mi deziras al via sankteco - respondis la gardisto - ke 
vi aldonu al Labirinto saman kvanton da riĉaĵoj... Koncerne 
la vojon, estas nur unu kaj ni devas reveni per la sama. 
Unu el la pastroj donis al Ramzes iom da daktiloj, alia botelon da vino, preparita kun fortiga rimedo. La faraono retrovis la fortojn kaj iris gaja. 
-Mi donus multe - diris li, ridetante - por koni ĉiujn 
kurbiĝojn de tiu ĉi stranga vojo!... 
La pastro gvidanto haltis. 
-Mi certigas vian sanktecon - diris li - ke ni mem ne 
komprenas, nek memoras la vojon, kvankam ĉiu el ni faris ĝin 
multfoje... 
-Kiel do vi trovas ĝin? 
-Ni profitas de kelkaj montroj, sed se ni perdus nur unu, 
eĉ en ĉi tiu momento, ni mortus de malsato. 
Fine ili eliris el la vestiblo kaj el ĝi en la korton. La faraono 
komencis ĉirkaŭrigardi kaj kelke da fojoj spiris. 
-Por ĉiuj trezoroj de Labirinto mi ne volus ilin gardi! - 
ekkriis li. - Timo falas sur mian bruston, kiam mi pensas, ke 
oni povas morti en ĉi tiuj ŝtonaj keloj... 
-Sed oni povas ankaŭ ekami ilin - respondis la ĉefpastro 
kun rideto. 
La faraono dankis ĉiujn gvidantojn kaj finis per la vortoj:
-Mi volus fari por vi ian favoron, postulu do... 
Sed la pastroj aŭskultis indiferente kaj ilia ĉefo diris: 
-Pardonu al mi, sinjoro, mian kuraĝon, sed... kion ni povus deziri? Niaj figoj kaj daktiloj estas same dolĉaj, kiel tiuj el 
via ĝardeno, nia akvo same bona, kiel tiu el via puto. Kaj se 
allogus nin riĉaĵoj, ĉu ni ne posedas pli multe da ili, ol ĉiuj 
reĝoj?... 
"Ĉi tiujn mi fleksos per nenio - pensis la faraono - sed... 
mi donos al ili la decidon de la kunveno kaj la verdikton de 
Amon..."
ĈAPITRO OKA 
Forlasinte la landon Piom, la faraono kaj lia sekvantaro 
dekkelkon da tagoj veturis al la sudo, kontraŭ la fluo de 
Nilo, ĉirkaŭitaj de nubo de ŝipoj, salutataj per krioj, superŝutataj per floroj. 
Sur ambaŭ bordoj de la rivero sin etendis seninterrompa 
vico de argilaj dometoj, figaj arbaroj, palmaj bukedoj. Ĉiuhore 
sin montris grupo de blankaj domoj de iu urbeto, aŭ pli grandaj urboj kun koloraj konstruaĵoj, kun grandegaj pilonoj de 
temploj. 
Okcidente la muro de la libiaj montoj desegniĝis ne tre klare; kontraŭe oriente la arabia ĉeno pli kaj pli proksimiĝis al la 
rivero. Oni povis vidi klare la breĉitajn ŝtonegojn nigrajn, flavajn aŭ rozajn, kiuj rememorigis per la formo ruinojn de citadeloj aŭ temploj, konstruitaj de grandeguloj. 
En la mezo de Nilo oni renkontadis insulojn, kiuj, ŝajnis, 
hieraŭ elakviĝis, kaj hodiaŭ jam estis kovritaj de riĉaj vegetaĵoj kaj loĝataj de sennombraj birdaj aroj. Kiam proksimiĝis 
la brua sekvantaro de la faraono, la birdoj timigite leviĝis kaj, 
rondflugante super la ŝipoj, kunigis siajn kriojn kun la potenca voĉo de la popolo. Super ĉio ĉi pendis la pura ĉielo kaj 
lumo tiel plena de vivo, ke en ĝiaj ondoj la nigra tero fariĝis 
brila kaj ŝtonoj ĉielarke koloriĝis. 
La tempo fluis gaje por la faraono. En la komenco iom incitis lin la senĉesaj krioj, sed poste li tiel kutimis al ili, ke li
tute ne atentis ilin. Li povis legi dokumentojn, interkonsiliĝi, 
eĉ dormi. 
Tridek ĝis kvardek mejlojn de Piom, sur la maldekstra bordo de Nilo kuŝis granda urbo Siut, en kiu Ramzes ripozis kelke da tagoj. Estis eĉ konvene halti, ĉar la mumio de la mortinta reĝo estis ankoraŭ en Abidos, kie ĉe la tombo de Oziriso 
oni solene preĝis. 
Siut estis unu el la plej riĉaj urboj de Supra Egipto. Tie oni 
fabrikis la famajn vazojn el blanka kaj nigra argilo kaj teksis 
tolon; tie estis la ĉefa bazaro, kien oni alportis komercaĵojn el 
la oazoj, dissemitaj en la dezerto. 
Tie, fine, estis la fama templo de Anubis, la dio kun la lupa 
kapo. 
En la dua tago sin prezentis al lia sankteco la pastro Pentuer, la ĉefo de la komitato, esploranta la situacion de la popolo. 
-Ĉu vi havas novaĵojn? - demandis la sinjoro. 
-Jenajn: la tuta Egipto benas vian sanktecon. Ĉiuj, kun 
kiuj mi parolis, estas plenaj de espero kaj diras, ke via regado estos renaskiĝo de la ŝtato. 
-Mi volas - respondis la faraono - ke miaj regnanoj estu 
feliĉaj, ke la popolo spiru libere. Mi volas, ke Egipto havu, kiel 
iam, ok milionojn da loĝantoj kaj reakiru la terojn, kiujn forŝiris de ĝi la dezerto. Mi volas, ke la laborema homo ripozu 
ĉiun sepan tagon kaj ke ĉiu kamparano posedu pecon da tero, 
kiel propraĵon... 
Pentuer falis sur la vizaĝon antaŭ la bona sinjoro. 
-Leviĝu - diris Ramzes. - Tamen mi devas konfesi al vi, 
ke mi travivis malfacilajn momentojn. Ĉar mi vidas la mizeron de mia popolo, deziras relevi ĝin, kaj samtempe oni sciigas al mi, ke la trezorejo estas malplena. Vi ja mem scias plej 
bone, ke ne posedante kelkdekon da miloj da talentoj, mi ne 
povus riski fari tiajn reformojn. Sed hodiaŭ mi jam estas trankvila: mi havas rimedon por elpreni la necesan sumon el Labirinto. 
Pentuer kun miro rigardis la monarĥon. 
-La gardisto de la trezorejo klarigis al mi, kion mi devas 
fari - daŭrigis la faraono. - Mi devas kunvoki ĝeneralan 
kunvenon de ĉiuj klasoj, po dektri homoj de ĉiu klaso. Kaj 
kiam ili proklamos, ke Egipto bezonas subtenon, Labirinto 
liveros al mi trezorojn... Ho dioj!... aldonis li - por du... por 
unu el tiuj juveloj, kiuj kuŝas tie, oni povas doni al la popolo 
kvindek ripozojn jare!... Neniam ili estos pli bone uzitaj. 
Pentuer skuis la kapon. 
-Sinjoro - diris li - ses milionoj da Eigptanoj, kaj mi kun 
miaj amikoj la unuaj, konsentos, ke vi ĉerpu el tiu trezorejo 
... Sed... forlasu la iluziojn, via sankteco!... Cent plej altrangaj 
oficistoj de la ŝtato kontraŭstaros, kaj tiam Labirinto donos 
nenion... 
-Ili do volas, ke mi fariĝu almozulo ĉe iu templo?... - eksplodis la faraono. 
-Ne - respondis la pastro. - Ili timos, ke la trezorejo, 
unu fojon tuŝita, tute malpleniĝos. Ili suspektos la plej fidelajn servistojn de via sankteco, ke ili dividas la profitojn, fluantajn el ĉi tiu fonto... Kaj tiam la envio murmuretos al ili: 
kial ankaŭ vi ne povus gajni ion? Ne malbonvolo al vi, sed 
reciproka malkonfido kaj avideco puŝos ilin al kontraŭstaro. 
Aŭskultinte la vortojn, la sinjoro trankviliĝis, eĉ ek ridetis. 
-Se estas tiel, kara Pentuer, kiel vi diras, estu trankvila - 
diris Ramzes. - En la nuna momento mi komprenis, por kio
Amon kreis la povon de la faraono kaj donis al li superhoman 
potencon. Li faris tion, por ke cent eĉ plej altrangaj friponoj 
ne povu pereigi la ŝtaton. 
Ramzes leviĝis de la seĝo kaj aldonis: 
-Diru al mia popolo, ke ĝi laboru kaj estu pacienca... Diru 
al la pastroj, kiuj estas fidelaj al mi, ke ili servu al la dioj kaj 
kulturu la saĝon, kiu estas la suno de la mondo... Ve al ili, se 
ili kolerigos mian koron! 
-Sinjoro - diris la pastro - mi estas via fidela servisto. 
Sed kiam adiaŭinte la faraonon, li eliris, sur lia vizaĝo estis 
videbla ĉagreno... 
Dek kvin mejlojn de Siut, kontraŭ la fluo de la rivero, la 
sovaĝaj arabiaj ŝtonegoj preskaŭ tuŝas Nilon; kontraŭe la 
libiaj montoj foriras de ĝi tiel malproksimen, ke la tiea valo 
estas eble la plej larĝa en Egipto. 
En ĉi tiu loko, unu apud la alia, staris du respektegataj urboj: Tinis kaj Abidos. Tie naskiĝis Menes, la unua egipta faraono; tie antaŭ cent mil jaroj oni metis en la tombon la sanktajn restaĵojn de la dio Oziriso, kiun perfide mortigis lia frato Tifon. 
Tie, fine, kiel rememoraĵon de ĉiuj tiuj grandaj okazoj, la 
glora faraono Seti konstruis templon, al kiu alkuradis pilgrimoj de la tuta Egipto. Ĉiu fidelulo devis almenaŭ unu fojon 
en la vivo tuŝi per la frunto ĉi tiun benitan teron. Sed vere 
feliĉa estis tiu, kies mumio povis fari la vojaĝon al Abidos kaj 
almenaŭ de malproksime halti apud la muroj de la templo. 
La mumio de Ramzes XII loĝis tie kelkajn tagojn, ĉar li estis 
monarĥo konata de sia pieco. Ne estas do mirinde, ke ankaŭ 
Ramzes XIII komencis sian regadon per la honora adoro al la 
tombo de Oziriso.
La templo de Seti ne apartenis al la plej antikvaj kaj belaj 
en Egipto, sed ĝi distingiĝis per pureco de la egipta stilo. Lia 
sankteco Ramzes XIII vizitis ĝin kaj faris oferojn, akompanata 
de la ĉefpastro Sem. 
La teroj, apartenantaj al la templo, okupis naŭdek hektarojn, sur kiuj estis fiŝaj lagetoj, ĝardenoj floraj, fruktaj kaj legomaj, fine domoj, aŭ pli ĝuste malgrandaj palacoj de la pastroj. Ĉie kreskis palmoj, figarboj, oranĝujoj, poploj, akacioj, 
kiuj formis aŭ aleojn, kiuj sin direktis al la ĉefaj partoj de la 
mondo, aŭ grupoj de arboj, plantitaj regule kaj preskaŭ de 
sama alteco. 
Eĉ la mondo de vegetaĵoj, sub la zorga okulo de la pastroj, 
ne kreskis laŭ sia propra impulso, formante neregulajn, sed 
pentrindajn arojn; eĉ ĝi dismetis sin laŭ rektaj paralelaj linioj, aŭ grupiĝis en geometriajn figurojn. 
La palmoj, tamarindoj, cipresoj kaj mirtoj estis kvazaŭ soldatoj, en vicoj aŭ kolonoj. La herbo estis tapiŝo, tondita kaj 
ornamita per floroj, ne de iu ajn koloro, sed de tiu, kiu estis 
necesa. La popolo rigardante de supre la herbarojn de la temploj, vidis sur ili florantajn bildojn de la dioj aŭ de la sanktaj 
bestoj; la saĝulo trovis aforismojn, skribitajn per hieroglifoj. 
La mezan parton de la ĝardenoj okupis ortangulo, naŭcent 
paŝojn longa kaj tricent larĝa. La ortangulo estis ĉirkaŭita de 
ne tre alta muro, kiu posedis unu videblan pordegon kaj dekkelkon da kaŝitaj pordetoj. Tra ĉi tiu pordego la popolo eniradis en la korton, ĉirkaŭantan la templon de Oziriso kaj kovritan per ŝtona planko. Nur en la centro de la korto staris la 
templo: ortangula konstruaĵo, kvarcent kvindek paŝojn longa 
kaj cent kvindek larĝa. 
De la pordego kondukis al la templo aleo de sfinksoj kun
leonaj korpoj kaj homaj kapoj. Ili staris en du vicoj, po dek en 
ĉiu, kaj rigardis reciproke al si la okulojn. Inter ili povis trairi 
nur la plej altrangaj oficistoj. 
En la fino de la aleo de la sfinksoj, ankaŭ kontraŭ la pordego por la popolo, staris du obeliskoj, t. e. maldikaj kaj altaj kvarangulaj kolonoj el granito, sur kiuj estis skribita historio de la faraono Seti. 
Nur post la obeliskoj leviĝis la potenca pordego de la templo, havanta ĉe ambaŭ flankoj grandegajn konstruaĵojn en 
formo de detranĉitaj piramidoj, nomataj pilonoj. Tio estis kvazaŭ du masivaj turoj, sur kies muroj estis pentraĵoj, prezentantaj venkojn de Seti aŭ liajn oferojn al la dioj. 
Ĉi tiun pordegon ne povis trapasi kamparanoj, sed nur ri- 
ĉaj burĝoj kaj privilegiataj klasoj. Tra ĝi oni eniradis en peristilon, korton, ĉirkaŭitan de koridoro, apogita sur multe da 
kolonoj. La peristilo povis lokigi ĉirkaŭ dek mil piulojn. 
De la korto, la nobeloj povis ankoraŭ eniri en la unuan 
ĉambregon, la hipostilon; ĝi havis plafonon, apogitan sur du 
vicoj de altaj kolonoj, kaj povis lokigi ĉirkaŭ du mil piulojn. 
Ĉi tiu ĉambrego estis la ekstrema punkto por la profanoj. La 
plej altrangaj oficistoj, sed kiuj ne ricevis pastrajn benojn, 
havis la rajton preĝi nur tie kaj de tiu loko rigardi la kovritan 
statuon de la dio, kiu staris en la ĉambrego de la "dia aperado". 
Post ĉi tiu ĉambrego estis la ĉambro de la "oferaj tabloj", 
kie la pastroj transdonis al la dioj oferojn, alportatajn de la fideluloj. 
Sekvanta estis la ĉambro de la "ripozo", kie ripozis la dio, 
revenanta aŭ iranta al la procesio, lasta - kapelo aŭ sanktejo, kie loĝis la dio.
La kapelo estis ordinare tre malgranda kaj malluma, iafoje elhakita en unu ŝtona peco. De ĉiuj flankoj ĉirkaŭis ĝin kapeloj same malgrandaj plenaj de vestoj kaj mebloj, vazoj kaj 
juveloj de la dio, kiu en sia nealirebla kaŝejo dormis, banis sin 
kaj oleis, manĝis kaj trinkis, ŝajnas eĉ akceptis vizitojn de junaj kaj belaj virinoj. 
En la sanktejon eniradis nur la ĉefpastroj kaj la reganta faraono, se li havis la sanktajn benojn. Simpla mortulo, penetrinte tien, povis perdi la vivon. 
La muroj kaj la kolonoj de ĉiu ĉambrego estis kovritaj per 
klarigaj surskriboj kaj pentraĵoj. En la koridoro, ĉirkaŭanta la 
peristilon, estis nomoj kaj portretoj de ĉiuj faraonoj: de Menes, la unua estro de Egipto, ĝis Ramzes XII. En la hipostilo 
aŭ ĉambrego de la nobeloj oni prezentis en facile komprenebla maniero la geografion kaj statistikon de Egipto kaj de la 
vasalaj popoloj. En la ĉambrego de la "aperado" estis kalendaro kaj rezultatoj de la astronomiaj observoj; en la ĉambro 
de la "oferaj tabloj" kaj de la "ripozo" troviĝis pentraĵoj, koncernantaj la religiajn ceremoniojn, kaj en la sanktejo receptoj 
por elvoki superterajn estaĵojn kaj estri la fenomenojn de la 
naturo. 
Ĉi tiu lasta speco de superhoma scienco estis esprimita en 
tiel implikitaj frazoj, ke eĉ la pastroj de la tempo de Ramzes 
XII ne komprenis ilin. Nur la Ĥaldeano Beroes devis revivigi la mortantan saĝon. 
Ripozinte du tagojn en la registara palaco en Abidos, Ramzes XIII sin direktis al la templo. Li portis blankan ĉemizon, 
antaŭtukon kun oranĝaj kaj bluaj strioj, ŝtalan glavon ĉe la 
flanko kaj oran kaskon sur la kapo. Li sidiĝis en veturilo, kies 
ĉevalojn, ornamitajn per strutaj plumoj, kondukis nomarĥoj,
kaj ĉirkaŭita de sekvantaro malrapide ekveturis al la domo de 
Oziriso. 
Kien ajn li rigardis: la kampojn, riveron, tegmentojn de la 
domoj, eĉ la branĉon de figaj kaj tamarindaj arboj, ĉie sin 
puŝis la popola amaso kaj sonis nesilentanta krio, simila al 
furiozanta fulmotondro. 
Atinginte la templon, la faraono haltigis la ĉevalojn kaj eliris antaŭ la popola pordego, kio tre plaĉis al la popolaĉo kaj 
ĝojigis la pastrojn. Piedire li trapasis la aleojn de la sfinksoj, 
kaj salutita de la sanktaj viroj, bruligis incenson antaŭ la statuoj de Seti, kiuj sidis ĉe ambaŭ flankoj de la granda pordego. 
En la peristilo la ĉefpastro altiris la atenton de lia sankteco al la artplenaj portretoj de la faraonoj kaj montris la lokon, 
destinitan por lia portreto. En la hipostilo li klarigis al li signifon de la geografiaj kartoj kaj statistikaj tabeloj. En la ĉambro de la "dia aperado" Ramzes oferis incenson al la grandega statuo de Oziriso kaj la ĉefpastro montris al li la kolonojn, 
oferitajn al apartaj planedoj: Merkurio, Venero, Luno, Marso, Jupitero kaj Saturno. Ili staris sep ĉirkaŭ la statuo de la dio 
de la suno. 
-Vi diras al mi - demandis Ramzes - ke estas ses planedoj, kaj mi vidas sep kolonojn?... 
-La sepa prezentas la teron, kiu ankaŭ estas planedo - 
murmuretis la ĉefpastro. 
La mirigita faraono postulis klarigojn, sed la saĝulo silentis, montrante per signoj, ke lia buŝo estas sigelita por pli detalaj klarigoj. 
En la ĉambro de la "oferaj tabloj" eksonis mallaŭta, sed 
bela muziko, dum kiu ĥoro de pastrinoj plenumis solenan
dancon. La faraono demetis sian oran kaskon kaj multvaloran kirason kaj transdonis ambaŭ al Oziriso, postulante, ke la 
donacoj restu en la trezorejo de la dio kaj ne estu transportitaj en Labirinton. 
Interŝanĝe por tia malavareco la ĉefpastro donacis al la 
monarĥo la plej belan dekkvinjaran dancistinon, kiu ŝajnis tre 
kontenta de sia sorto. 
Kiam la faraono eniris en la ĉambregon de la "ripozo", li 
sidiĝis sur la trono, kaj lia religia antataŭanto, Sem, ĉe sonoj 
de la muziko kaj en la fumo de la incensoj eniris en la sanktejon, por elporti de tie la dion. 
Post duono de horo ĉe la surdiganta sono de sonoriloj aperis en la krepusko de la ĉambrego ora ŝipeto, kovrita per kurtenoj, kiuj de tempo al tempo moviĝis, kvazaŭ post ili sidus 
vivanta estaĵo. 
La pastroj falis sur la vizaĝon, Ramzes pli atente rigardis la 
diafanajn kurtenojn. Unu el ili foriĝis, kaj la faraono ekvidis 
tre belan infanon, kiu rigardis lin per tiel saĝaj okuloj, ke la 
estro de Egipto sentis preskaŭ timon. 
-Jen estas Horus - murmuretis la pastroj - Horus, la leviĝanta suno. Li estas la filo kaj la patro de Oziriso, kaj la edzo 
de lia patrino, kiu estas lia fratino. 
Komenciĝis procesio, sed nur en la interno de la templo. 
Antaŭe iris la harpistoj kaj dancistinoj, poste blanka bovo kun 
ora ŝildo inter la kornoj. Poste du pastraj ĥoroj kaj ĉefpastroj, 
portante la dion, ree ĥoroj kaj fine la faraono en portilo, portata de ok pastroj. 
Kiam la procesio trapasis ĉiujn ĉambregojn kaj koridorojn 
de la templo, la dio kaj Ramzes ambaŭ revenis en la ĉambron
de la ripozo. La kurtenoj, kovrantaj la sanktan ŝipeton, ree 
disiĝis, kaj la bela infano ekridetis al la faraono. 
Sem reportis la ŝipeton kaj la dion en la kapelon. "Eble mi 
devus fariĝi ĉefpastro?" - pensis la monarĥo, al kiu la infano tiel plaĉis, ke li dezirus vidi ĝin plej ofte. 
Sed kiam li eliris el la templo, ekvidis la sunon kaj la sennombran popolamason, li konfesis en sia koro, ke li komprenas nenion. De kie venis la infano, similanta neniun egiptan, 
de kie la superhoma saĝo en ĝiaj okuloj, kaj kion signifas ĉio 
ĉi?... 
Subite li rememoris sian mortigitan fileton, kiu povus esti 
same bela, kaj la estro de Egipto en la ĉeesto de cent mil regnanoj ekploris. 
-Konvertita!... La faraono estas konvertita!... - diris la 
pastroj. - Apenaŭ li enpaŝis la templon de Oziriso, kaj jen 
moliĝis lia koro!... 
En la sama tago unu blindulo kaj du paralizitoj, kiuj preĝis 
ekster la muro de la templo, retrovis la sanon. La pastra konsilantaro decidis proklami ĉi tiun tagon mirakla kaj fari sur la 
ekstera muro pentraĵon, prezentantan la plorantan faraonon 
kaj la resanigitajn kriplulojn. 
Malfrue post tagmezo Ramzes revenis en sian palacon, por 
aŭskulti la raportojn. Kiam ĉiuj altranguloj forlasis la kabineton de la sinjoro, venis Tutmozis, dirante: 
-La pastro Samentu deziras prezenti sian respektegon al 
via sankteco. 
-Bone, enkonduku lin. 
-Li petegas vin, sinjoro, ke vi akceptu lin en la tendo, meze de la militista tendaro, kaj certigas, ke la muroj de la palaco amas aŭskulti...
-Mi dezirus scii, kion li volas? - diris la faraono kaj anoncis al la korteganoj, ke li pasigos la nokton en la tendaro. 
Antaŭ la subiro de la suno la sinjoro forveturis kun Tutmozis al sia fidela armeo; li trovis tie la reĝan tendon, antaŭ kiu 
laŭ ordono de Tutmozis la gardan postenon okupis Azianoj. 
Vespere venis Samentu en pilgrima mantelo kaj respekte 
salutinte lian sanktecon, flustris: 
-Ŝajnas al mi, ke la tutan tempon iris post mi unu homo, 
kiu haltis proksime de via tendo. Eble li estas sendita de ĉefpastroj?... 
Laŭ ordono de la faraono Tutmozis elkuris kaj efektive trovis fremdan oficiron. 
-Kiu vi estas? - demandis li. 
-Mi estas Eunana, centestro de la regimento de Izido... 
La malfeliĉa Eunana, ĉu via ekscelenco ne memoras min?... 
Antaŭ pli ol unu jaro dum la manovroj apud Pi-Bailos mi rimarkis la sanktajn skarabojn... 
-Ah, tio estas vi!... - interrompis Tutmozis. - Via regimento ja ne estas en Abidos? 
-La akvo de la vero fluas de viaj lipoj. Nia tendaro estas en 
la mizera ĉirkaŭaĵo de Mena, kie la pastroj ordonis al ni rebonigi la kanalojn, kvazaŭ al kamparanoj aŭ Hebreoj... 
-Kiel vi venis ĉi tien? 
-Mi petegis la ĉefon pri kelktaga forpermeso - respondis 
Eunana - kaj dank' al la rapideco de miaj piedoj mi alkuris ĉi 
tien, kiel soifanta cervo al la fonto. 
-Kion vi volas? 
-Mi volas petegi la protekton de lia sankteco kontraŭ la 
razitaj kapoj, kiuj ne donas al mi promocion, ĉar mi estas 
kompatema al la suferoj de la soldatoj.
Tutmozis revenis ĉagrenita en la tendon kaj ripetis al la faraono la interparoladon kun Eunana. 
-Eunana? - ripetis la sinjoro. - Jes. Mi memoras lin... Li 
faris al ni embarason kun la skaraboj, sed rekompence li ricevis bastonadon dank' al Herhor. Kaj vi diras, ke li plendas 
kontraŭ la pastroj?... Li venu ĉi tien!... 
La faraono ordonis al Samentu foriri en alian parton de la 
tendo kaj sendis sian favoraton, por ke li alkonduku Eunanan. 
Baldaŭ aperis la malfeliĉa oficiro. Li falis sur la viziaĝon, kaj 
poste, genuante kaj ĝemante, li diris: 
"Ĉiutage mi preĝas al Ra Harmaĥis ĉe lia leviĝo kaj subiro kaj al Amon, Re, Ptah, kaj al aliaj dioj kaj diinoj. Estu sana, 
monarĥo de Egipto! Konservu plej longe vian vivon! Sukcesu en ĉio, kaj mi povu vidi almenaŭ la brilon de viaj kalkanoj ..."1 
-Kion li deziras? - demandis la faraono Tutmozison, 
unufoje obeante la ceremoniaron. 
-Lia siankteco bonvolas demandi: kion vi deziras? - ripetis Tutmozis. 
La malsincera Eunana, ĉiam genuante, sin turnis al la favorato kaj daŭrigis: 
-Via ekscelenco estas la okulo kaj orelo de la sinjoro, kiu 
donas al ni la ĝojon kaj vivon, mi do respondos al vi kvazaŭ 
al la tribunalo de Oziriso: dek jarojn mi servas en la pastra 
regimento de la dio Izido, ses fojojn mi batalis ĉe la orientaj 
limoj. Miaj samaĝuloj jam estas generaloj, kaj mi ĉiam estas 
nur centestro, ĉiam ricevas bastonadon, laŭ ordono de la piaj 
pastroj. Kial tia maljustaĵo? "Tage mi turnas mian koron al la 
libroj, kaj nokte mi legas; ĉar malsaĝa estas tiu, kiu forlasas la 
1 Aŭtentika.
librojn tiel rapide, kiel forkuranta gazelo; malnobla estas lia 
animo, egala al la azeno, kiu ricevas vipojn, egala al la surdulo, kiu ne aŭdas kaj al kiu oni devas paroli per la mano. Malgraŭ mia soifo al la scienco, mi ne estas malmodesta pri mia 
scio, sed mi akceptas la konsilojn de ĉiuj, ĉar de ĉiuj oni povas lerni ion, kaj la respektindajn saĝulojn mi ĉirkaŭas per 
mia respekto!..." 
La faraono faris malpaciencan movon, sed li aŭskultlis, sciante, ke Egiptano opinias la babiladon sia devo kaj plej alta 
respekto por la superuloj. 
-Jen kia mi estas - daŭrigis Eunana. - "En la fremda domo mi ne rigardas al la virinoj, mi donas al la servistoj manĝi, 
kiel konvenas, sed mi mem ne malpacas ĉe la divido. Mi havas ĉiam kontentan vizaĝon, kaj en la ĉeesto de miaj superuloj mi ĉiam kondutas kun respekto kaj sidiĝas neniam, kiam 
pli aĝa homo staras. Mi ne estas trudema kaj neinvitita mi ne 
eniras en fremdan domon. Kion vidas mia okulo, pri tio mi 
silentas, ĉar mi scias, ke oni estas surda por tiuj, kiuj uzas 
multe da vortoj. La saĝo instruas, ke la korpo de la homo similas grenejon, plenan de diversaj respondoj. Kaj tial mi ĉiam 
elektas bonan respondon kaj diras ĝin, kaj la malbonan mi 
konservas en mia animo. Mi ne ripetas la kalumniojn kaj koncerne la komisioj, mi ĉiam plej bone plenumas ilin..."2 
Kaj kion mi havas por tio?... - finis Eunana per pli laŭta 
voĉo. - Mi suferas la malsaton, portas ĉifonojn, kaj sur la 
dorso mi ne povas kuŝi, tiel batita ĝi estas. Mi legas en la libroj, ke la pastraro rekompensadis iam la kuraĝon kaj prudenton. Vere! tio devis esti antaŭ tre longe. Ĉar la hodiaŭaj 
2 Aŭtentikaj malnovegiptaj maksimoj.
pastroj sin deturnas de la prudentaj homoj kaj forpelas la 
forton kaj kuraĝon el la oficiraj ostoj... 
-Mi ekdormos apud tiu ĉi homo!... - diris la faraono. 
-Eunana - aldonis Tutmozis - vi konvinkis lian sanktecon, ke vi estas sperta en la libroj, kaj nun diru al ni plej mallonge, kion vi deziras? 
-La sago ne tiel rapide trafas celon, kiel rapide mia peto 
atingos la kalkanojn de lia sankteco - respondis Eunana. - 
La servado ĉe la razitaj kapoj fariĝis por mi tiel abomena, la 
pastroj plenigis mian koron per tia maldolĉo, ke se mi ne povos transiri en la armeon de la faraono, mi trapikos min per 
la propra glavo, antaŭ kiu pli ol unu, pli ol cent fojojn tremis 
la malamikoj de Egipto. Mi preferas esti dekestro, mi preferas esti simpla soldato de lia sankteco, ol centestro en la pastraj regimentoj; porko aŭ hundo povas servi al ili, ne fidela 
Egiptano!... 
La lastajn frazojn Eunana diris kun tiel rabia kolero, ke la 
faraono sin turnis greke al Tutmozis. 
-Prenu lin en la gvardion. Oficiro, kiu tiel malamas la pastrojn, povas esti utila al ni. 
-Lia sankteco, la sinjoro de ambaŭ mondoj, ordonis akcepti vin en la gvardion - ripetis Tutmozis. 
-Mia sano kaj vivo apartenas al nia sinjoro Ramzes... li 
vivu eterne! - ekkriis Eunana kaj kisis la tapiŝon, kiu kuŝis 
sub la reĝaj piedoj. 
Kiam Eunana, radianta de feliĉo, repaŝis el la tendo, ĉiun 
kelkon da paŝoj falante sur la vizaĝon kaj benante la monar- 
ĥon, la faraono diris: 
-Lia babilado tiklis mian gorĝon... Mi devas instrui la
egiptajn soldatojn kaj oficirojn esprimi ĉion mallonge, ne kiel 
scienculoj. 
-Se li havus nur ĉi solan mankon!... - murmuretis Tutmozis, sur kiun Eunana faris malagrablan impreson. 
La sinjoro alvokis Samentuon. 
-Estu trankvila - diris li al la pastro. - La oficiro, kiu iris 
post vi, ne spionis vin. Li estas tro malsaĝa por tiaj komisioj 
... Sed li povas havi pezan manon en okazo de bezono!... Kaj 
nun - aldonis la faraono - kio igas vin esti tiel singarda? 
-Mi jam preskaŭ konas la vojon al la trezorejo en Labirinto - respondis Samentu. 
La sinjoro skuis la kapon. 
-Malfacila afero!... - flustris li. - Unu horon mi kuris tra 
diversaj koridoroj kaj ĉambregoj, kiel muso, kiun persekutas 
kato. Kaj mi konfesas al vi, ke ne nur mi ne komprenas la vojon, sed eĉ mi ne entreprenus ĝin sola. La morto sub libera 
ĉielo povas esti gaja; sed la morto en tiuj truoj, en kiuj talpo 
perdus la vojon, brr... 
-Tamen ni devas trovi kaj okupi ĉi tiun vojon - diris Samentu. 
-Kaj se la gardistoj donos al ni la necesan parton de la 
trezoroj? - demandis la faraono. 
-Ili ne faros tion, dum vivas Mefres, Herhor kaj liaj partianoj. Kredu al mi, sinjoro, ke ĉi tiuj altranguloj volas teni vin 
en vindoj kvazaŭ suĉinfanon... 
La faraono paliĝis de kolero. 
-Ne bezonu mi teni ilin en ĉenoj!... Kiel vi pensas trovi la 
vojon? 
-Ĉi tie, en Abidos, en la tombo de Oziriso mi trovis la tutan planon de la vojo al la trezorejo - diris la pastro.
-Kaj de kie vi sciis, ke ĝi estis ĉi tie. 
-Tion klarigis al mi surskriboj en mia templo de Set. 
-Kiam vi trovis la planon? 
-Kiam la mumio de la eterne vivanta patro de via sankteco estis en la templo de Oziriso - respondis Samentu. - Mi 
akompanis la sanktajn restaĵojn kaj deĵorante nokte en la 
ĉambrego de la Ripozo, mi eniris en la sanktejon. 
-Vi devus esti generalo, ne ĉefpastro! - ekkriis ridante 
Ramzes. - Kaj vi jam komprenas la vojon al Labirinto? 
-Jam de longe mi komprenis ĝin, nun mi kolektis la montrojn por min direkti. 
-Ĉu vi povas tion klarigi al mi? 
-Volonte, mi eĉ montros iam al via sankteco la planon. La 
vojo - daŭrigis Samentu - iras zigzage kvar fojojn tra la tuta 
Labirinto; ĝi komenciĝas en la plej alta etaĝo, finiĝas en la plej 
profunda subteraĵo kaj posedas diversajn aliajn kurbiĝojn. Jen 
kial ĝi estas longa. 
-Kiel vi transpasos de unu ĉambrego al alia, kie estas multe da pordoj?... 
-Sur ĉiu pordo, kondukanta al la celo, estas parto de la 
frazo: "Ve al la perfidulo, kiu penas trapenetri la plej altan sekreton de la ŝtato kaj etendi malpian manon al la riĉaĵoj de la 
dioj. Lia kadavro estos, kvazaŭ mortaĉaĵo, kaj lia spirito ne 
ĝuos ripozon, sed vagos en mallumaj lokoj, ŝirata de la propraj pekoj..." 
-Kaj vin ne fortimigas la surskribo? 
-Ĉu vian sanktecon fortimigas libia lanco?... La minacoj 
estas bonaj por la popolaĉo, ne por mi, kiu mem scius skribi 
ankoraŭ pli terurajn malblenojn... 
La faraono ekmeditis.
-Vi estas prava - diris li. - La lanco ne malutilos tiun, kiu 
scias ĝin rebati, kaj trompa vojo ne erarigos la saĝulon, kiu 
konas la parolon de la vero... Sed kion vi faros, por ke cedu 
antaŭ vi la ŝtonoj en la muroj kaj por ke la kolonoj ŝanĝiĝu en 
pordojn de la eniro?... 
Samentu malestime levis la ŝultrojn. 
-En mia templo - respondis li - estas ankaŭ nevideblaj 
eniroj, eĉ pli malfacile malfermeblaj, ol tiuj de Labirinto. Kiu 
konas la vorton de la sekreto, atingas ĉion, kiel prave diris via 
sankteco. 
La faraono apogis la kapon sur la mano kaj daŭrigis mediti. 
-Mi bedaŭrus, se sur la vojo renkontus vin malfeliĉo... 
-En la plej malbona okazo mi renkontos la morton, kaj ĉu 
ĝi ne minacas eĉ la faraonojn?... Fine, ĉu via sankteco ne iris 
kuraĝe al Sodaj Lagoj, kvankam vi ne estis certa, ĉu vi revenos de tie? Cetere, ne imagu, sinjoro, ke mi devos trairi la 
tutan vojon, sur kiu iradas la personoj, vizitantaj Labirinton. 
Mi trovos pli proksimajn punktojn kaj en la daŭro de unu 
preĝo al Oziriso mi atingos lokon, kien irante vi povus diri tridek preĝojn... 
-Ĉu ekzistas tie aliaj eniroj? 
-Sendube, kaj mi devas ilin trovi - respondis Samentu. - 
Mi ja ne eniros, kiel via sankteco, tage, nek tra la ĉefa pordego. 
-Kiel do?... 
-En la ekstera muro estas pordetoj, kiujn mi konas, kaj 
kiujn la pastroj de Labirinto gardas neniam... En la korto la 
gardistoj nokte estas malmultenombraj kaj tiel fidas al la protekto de la dioj aŭ al la timo de la popolaĉo, ke plej ofte ili
dormas... Krom tio, trifoje inter la subiro kaj la leviĝo de la 
suno, la pastroj iras en la templon preĝi kaj iliaj soldatoj faras la samon sub la libera ĉielo. Antaŭ ol ili finos unu diservon, mi estos en la trezorejo. 
-Kaj se vi perdos la vojon?... 
-Mi havas la planon. 
-Kaj se la plano estas malvera? - diris la faraono, ne povante kaŝi sian maltrankvilon. 
-Kaj se via sankteco ne akiros la trezorojn?... Se Fenicianoj, post konsidero, ne donos la promesitan prunton?... Se la 
armeo estos malsata kaj la esperoj de la popolaĉo trompitaj?... Bonvolu kredi al mi, mia sinjoro - daŭrigis la pastro - 
ke mi, inter la koridoroj de Labirinto, estos pli sendanĝera, ol 
vi en via regno... 
-Sed la mallumo!... la mallumo!... Kaj la muroj, kiujn oni 
ne povas trapenetri, kaj la profundaĵo, kaj la centoj da vojoj, 
kie oni ne povas sin orienti... Kredu al mi, Samentu, ke batali kontraŭ homoj estas nur ludo; sed terura estas ombro kaj 
nekonatajo!... 
-Via sankteco - diris li - ne konas mian vivon... Kiam 
mi havis dudek kvin jarojn, mi estis pastro de Oziriso... 
-Vi? - ekmiris la faraono. 
-Mi, kaj mi tuj diros, kial mi transiris al la servado al Set. 
Oni sendis min sur la duoninsulon Sinai, por ke mi konstruu 
malgrandan kapelon por la montanoj. La konstruado daŭris 
ses jarojn, kaj mi, havante multe da libera tempo, vagis inter 
la montoj kaj vizitis la tieajn kavernojn. Kion mi ne vidis tie!... 
Koridorojn kelke da horoj longajn; malvastajn enirojn, tra 
kiuj oni devis rampi sur la ventro; ĉambrojn tiel grandegajn, 
ke ĉiu el ili povus enteni templon. Mi vidis subterajn riverojn
kaj lagojn, kristalajn konstruaĵojn, tute mallumajn kavernojn, 
en kiuj oni ne povis vidi la propran manon, aŭ tiel lumajn, ke 
kvazaŭ iu suno brilis en ili... Kiom da fojoj mi perdis la vojon en la sennombraj trairoj, kiom da fojoj estingiĝis mia tor- 
ĉo, kiom da fojoj mi rulfalis en nevideblan senfundaĵon!... 
Ofte mi pasigis kelke da tagoj en la subteraĵoj, nutrante min 
per rostita hordeo, lekante la malsekaĵon de la ŝtonegoj, ne 
sciante, ĉu mi revenos en la mondon. Sed mi akiris sperton, 
mia vidado fariĝis pli sentema, mi eĉ ekamis tiun inferan landon. Hodiaŭ, kiam mi pensas pri la infanaj kaŝejoj de Labirinto, mi volas ridi... La homaj konstruaĵoj estas talpejoj kompare kun la senlimaj konstruaĵoj, faritaj de la silentaj kaj nevideblaj spiritoj de la tero. Sed foje mi renkontis teruran objekton, kiu tute ŝanĝis miajn opiniojn. Okcidente de la minejo 
de Sinai sin etendas nodo de valoj kaj montoj, kie ofte sonas 
subteraj tondroj, la tero tremas kaj iafoje oni vidas flamojn. 
Interesita mi iris tien por pli longa tempo, mi serĉis kaj dank' 
al nerimarkebla fendo mi trovis tutan ĉenon de grandegaj 
kavernoj, sub kies arkaĵoj povus stari plej alta piramido. Kiam 
mi vagis tie, alflugis al mi forta putra odoro, tiel abomena, ke 
mi volis forkuri. Sed mi ekregis min, eniris en la kavernon, de 
kie ĝi venis, kaj mi ekvidis... Bonvolu imagi, sinjoro, homon, 
kiu havas piedojn kaj manojn je duono malpli longajn ol ni, 
sed dikajn, malgraciajn kaj finitajn per ungegoj. Aldonu al tio 
larĝan voston, platigitan de la flankoj, dentan supre, kiel la 
koka kresto; aldonu tre longan kolon kaj sur ĝi hundan kapon. Fine, vestu la monstron per armaĵo, kovrita sur la dorso per kurbaj pikiloj... Nun imagu, ke la figuro staras sur la 
piedoj, apogita al la ŝtonego per la manoj kaj brusto...
-Io tre malbela - intermetis la faraono. - Mi tuj mortigus tion... 
-Tio ne estis malbela - diris la pastro, ektremante. - Ĉar 
imagu, sinjoro, ke la monstro estis tiel alta, kiel obelisko... 
Ramzes faris geston de malkontenteco. 
-Samentu - diris li - ŝajnas al mi, ke vi vizitis viajn kavernojn en sonĝo... 
-Mi ĵuras al vi, per la vivo de miaj infanoj - ekkriis la pastro - ke mi diras la veron!... Ĉi tiu monstro en la haŭto de 
rampaĵo, kovrita per pikila kiraso, se ĝi sin etendas sur la tero, 
estus kun la vosto kvindekon da paŝoj longa... Malgraŭ la 
timo kaj abomeno kelkfoje mi revenis en la kavernon kaj 
atente rigardis ĝin. 
-Ĝi do vivis? 
-Ne. Tio estis kadavro tre malnova, sed tiel bone konservita, kiel niaj mumioj, dank' al la sekeco de la aero aŭ aliaj 
teraj saloj, nekonataj de mi. Tio estis mia lasta trovaĵo - daŭ- 
rigis Samentu. - Mi ne iris plu en la kavernojn, sed mi multe meditis. Oziriso - pensis mi - kreas grandajn estaĵojn: leonojn, elefantojn, ĉevalojn... Set naskas serpenton, vesperton, krokodilon... La monstro, kiun mi renkontis, estas sendube kreaĵo de Set; kaj ĉar ĝi superas per sia kresko ĉion, kion 
mi konas sub la suno, do Set estas pli forta dio, ol Oziriso. 
Tiam mi konvertiĝis al Set, kaj reveninte Egipton, mi ekloĝis 
en lia templo. Kaj kiam mi rakontis al la pastroj pri miaj aventuroj, ili klarigis al mi, ke ili konas multajn tiajn monstrojn. 
Samentu iom ripozis kaj daŭrigis: 
-Se iam via sankteco bonvolos viziti nian templon, mi 
montros al vi en la tomboj strangajn kaj terurajn estaĵojn: 
anserojn kun lacertaj kapoj kaj vespertaj flugiloj, lacertojn
similajn al cignoj, sed pli grandajn ol strutoj, krokodilon trifoje pli longan ol tiuj, kiuj loĝas en Nilo, ranon tiel grandan, 
kiel hundo... Tio estas aŭ mumioj, aŭ skeletoj, trovitaj en 
kavernoj kaj konservataj en niaj tomboj. La popolo pensas, ke 
ni preĝas al ili, kaj ni nur esploras ilian strukturon kaj gardas 
ilin de la putro. 
-Mi kredos al vi, kiam mi mem vidos - respondis la faraono. - Sed diru al mi, de kie povus aperi en la kavernoj tiaj 
estaĵoj?... 
-Mia sinjoro, - diris la pastro - la mondo, en kiu ni vivas, profunde aliiĝas. Jam en Egipto ni trovas ruinojn de urboj kaj temploj, kaŝitaj profunde en la tero. Estis tempo, kiam 
la lokon de Malsupra Egipto okupis brako de la maro kaj Nilo 
fluis je la tuta larĝo de nia valo. En la tempoj ankoraŭ pli antikvaj tie, kie estas nia regno, estis la maro... Niaj antaŭuloj 
loĝis la landon, kiun nun okupas la okcidenta dezerto... Antaŭ dekoj da jarmiloj ne ekzistis homoj, kiel ni, sed kreaĵoj, similaj al simioj, kiuj tamen sciis konstrui terdomojn, konservi fajron, batali per bastonegoj kaj ŝtonoj. Tiam ekzistis nek 
ĉevaloj, nek bovoj; grandegaj elefantoj, rinoceroj kaj leonoj 
trifoje superis per sia kresko la nunajn samnomajn bestojn. 
Sed eĉ la grandegaj elefantoj ne estas la plej antikvaj kreaĵoj. 
Antaŭ ili vivis grandegaj rampaĵoj: flugantaj, naĝantaj kaj pa- 
ŝantaj. Antaŭ la rampaĵoj estis en nia mondo nur moluskoj 
kaj fiŝoj, kaj antaŭ ili nur vegetaĵoj, sed tiaj, kiaj ne ekzistas 
hodiaŭ. 
-Kaj antaŭe? - demandis Ramzes. 
-Antaŭe la tero estis dezerta kaj malplena, kaj la Dia spirito sin portis super la akvoj. 
-Mi ion aŭdis pri tio - diris la faraono - sed mi ne kredos, antaŭ ol vi montros al mi la mumion de la monstroj, kiuj, 
kiel vi diras, ripozas en via templo. 
-Kun la permeso de via sankteco, mi finos, kion mi komencis - diris Samentu. - Kiam en la kaverno de Sinai mi 
ekvidis la grandegan kadavron, la timo ekregis min kaj dum 
kelke da jaroj mi volis iri en neniun kavernon. Sed la pastroj 
de Set klarigis al mi, de kie venis tiel strangaj estaĵoj, kaj mia 
timo malaperis, grandiĝis scivolo. Hodiaŭ ne ekzistas por mi 
pli agrabla ludo, ol vagi sub la tero kaj serĉi vojon en la mallumo. Jen kial Labirinto ne estos por mi pli malfacila, ol promeno tra la reĝa palaco. 
-Samentu - diris la sinjoro - mi tre ŝatas vian superhoman kuraĝon kaj saĝon. Vi rakontis al mi tiom da interesaj 
aferoj, ke, vere, mi mem volonte vizitus la kavernojn kaj iam 
mi veturos kun vi al Sinai. Tamen mi dubas, ĉu vi sukcesos en 
Labirinto, kaj por ĉiu eventualo, mi kunvokos la kunvenon de 
Egiptanoj, por ricevi la rajtigon profiti de la trezorejo. 
-Tio ne povas malutili - respondis la pastro. - Sed mia 
laboro ne estos malpli necesa, ĉar Mefres kaj Herhor ne konsentos doni la trezorojn. 
-Ĉu vi havas la certecon, ke vi sukcesos? - insiste demandis la faraono. 
-De la tempo, kiam ekzistas Egipto - penis konvinki lin 
Samentu - estis neniu homo, kiu posedis tiom da rimedoj, 
kiel mi, por venki en ĉi tiu batalo, kiu eĉ ne estas por mi batalo, sed ludo. Unujn timigas la mallumo, kiun mi amas kaj eĉ 
vidas en ĝi. Aliaj ne scias sin direkti inter la multenombraj 
ĉambroj kaj koridoroj, mi faras tion tre facile. Ankoraŭ aliaj 
ne konas la sekreton, kiel malfermi la kaŝitajn pordojn, kion 
mi scias tre bone. Se mi posedus nenion plu, ol tion, kion mi
ĵus citis, en la daŭro de unu monato aŭ du mi trovus la vojon 
en Labirinto. Sed mi posedas krom tio detalan planon de la 
trairoj kaj mi konas la parolojn, kiuj kondukos min de unu 
ĉambrego al alia. Kio do povas malhelpi min?... 
-Tamen sur la fundo de via koro sin kaŝas dubo: vi ektimis la oficiron, kiu, ŝajnis, iris post vi... 
La pastro levis la ŝultrojn. 
-Mi timas nenion kaj neniun - respondis li trankvile - 
sed mi estas singarda. Mi antaŭvidas ĉion kaj mi eĉ estas preparita al tio, ke oni min kaptos... 
-Teruraj turmentoj atendus vin!... 
-Neniaj. Rekte de la subteraĵoj de Labirinto mi malfermos 
al mi la pordon en la landon, kie regas la eterna lumo. 
-Kaj vi ne koleros kontraŭ mi? 
-Kial? - demandis la pastro. -Mi atingos grandan celon: 
mi volas okupi en la ŝtato la postenon de Herhor... 
-Mi ĵuras, ke vi ĝin okupos! 
-Se mi ne pereos - respondis Samentu. -Sed suprojn de 
montoj oni suriras super senfundaĵoj; en tia ekskurso la piedo povas ekgliti kaj mi povas rulfali, sed tio estas indiferenta: vi sinjoro zorgos pri la estonteco de miaj infanoj. 
-Iru do - diris la faraono. - Vi indas esti la unua mia 
helpanto.
ĈAPITRO NAŬA 
Forlasinte Abidoson, Ramzes veturis senhalte kontraŭ la 
fluo de la rivero al la urboj Tan-ta-ren (Dendera) kaj Kene, kiuj kuŝis unu preskaŭ kontraŭ la alia: unu sur la orienta, la alia sur la okcidenta bordo de Nilo. 
En Tan-ta-ren estis du famaj lokoj: la lageto de la sanktaj 
krokodiloj kaj la templo de Hator, posedanta superan lernejon. Tie oni instruis medicinon, piajn kantojn, diversajn diservojn, fine astronomion. 
La faraono vizitis ambaŭ. Li ekkoleris, kiam oni ordonis al 
li bruligi incenson antaŭ la sanktaj krokodiloj, kiujn li opiniis 
malbonodoraj kaj malsaĝaj rampaĵoj. Kaj kiam unu el ili dum 
la oferado kaptis la sinjoron per dentoj je la vesto, Ramzes tiel 
ekbatis ĝin per la bronza kulero, ke la rampaĵo por momento fermis la okulojn kaj disetendis la piedegojn; poste ĝi reiris en la akvon, kvazaŭ kompreninte, ke la juna monarĥo ne 
amis intimecon eĉ de la dioj. 
-Eble tio estis malpiaĵo? - demandis li la pastron. 
La ekscelenco rigardis flanken, ĉu iu aŭskultas, kaj respondis: 
-Se mi scius, ke via sankteco faros al ĝi tian oferon, mi 
donus al vi bastonegon anstataŭ incensujo. Ĉi tiu krokodilo 
estas la plej trudema besto en la tuta templo. Foje ĝi kaptis 
infanon... 
-Kaj ĝi manĝis ĝin?...
-La gepatroj estis kontentaj!... - respondis la pastro. 
-Diru al mi - demandis la faraono post pripenso - kiel 
vi, saĝaj homoj povas fari oferojn al bestoj; kiam neniu rigardas, vi ja batas ilin per bastonoj!... 
La ĉefpastro ankoraŭ unu fojon ĉirkaŭrigardis, kaj vidante, ke estas neniu proksime, respondis: 
-Vi ja, monarĥo, ne suspektas la fidelulojn de la Sola Dio, 
ke ili kredas je la sankteco de la bestoj... Tio, kion oni faras, 
oni faras por la popolaĉo... La bovo Apis, kiun ŝajne respektegas la pastroj, estas la plej bela bovo en la tuta Egipto kaj 
konservas la rason de nia brutaro. La ibisoj kaj cikonioj purigas de la mortintaĵo niajn kampojn; dank' al katoj musoj ne 
detruas niajn provizojn da greno, kaj dank' al krokodiloj ni 
havas bonan akvon en Nilo, kiu alie venenus nin... Sed la 
senkonsidera kaj malklera popolaĉo ne komprenas la utilecon 
de tiuj bestoj kaj ekstermus ilin en la daŭro de unu jaro, se ni 
ne antaŭgardus ilian vivon per religiaj ceremonioj. Jen estas 
la sekreto de niaj temploj, destinitaj por la bestoj, kaj de nia 
pieco por ili. Ni incensas tion, kion la popolo devas respekti, ĉar ĝi estas utila. 
En la templo de Hatar la faraono rapide trakuris kortojn de 
la medicina lernejo kaj indiferente aŭskultis la antaŭdirojn, 
kiujn faris por li la astrologoj. Kaj kiam la ĉefpastro astrologo montris al li oran tabulon, sur kiu estis gravurita karto de 
la ĉielo, la sinjoro demandis: 
-Kiel ofte realiĝas viaj antaŭdiroj, kiujn vi legas en la steloj? 
-Iafoje ili realiĝas. 
-Kaj se vi legus viajn horoskopojn sur arboj, ŝtonoj aŭ sur 
akva fluo, ili ankaŭ realiĝus?
La pastro konfuziĝis. 
-Via sankteco ne pensu, ke ni estas trompistoj. Ni antaŭ- 
diras al la homoj la estontecon, ĉar ĝi interesas ilin, kaj ĝustadire, nur tion ili komprenas pri la astronomio. 
-Kaj kion vi komprenas? 
-Ni konas - diris la pastro - la strukturon de la ĉiela firmamento kaj la movojn de la steloj... 
-Kion tio povas utili?... 
-Ne malgrandaj estas la servoj, kiujn ni faris al Egipto. Ni 
montras la ĉefajn direktojn, laŭ kiuj oni konstruas templojn 
kaj fosas kanalojn. Sen la helpo de nia scienco ŝipoj, naĝantaj 
sur la oceano, ne povus forlasi la bordojn. Ni kunmetas la 
kalendaron kaj antaŭkalkulas la estontajn fenomenojn sur la 
ĉielo. Baldaŭ, ekzemple, ni havos mallumiĝon... 
Sed Ramzes ne aŭskultis plu; li turnis sin kaj foriris. "Kiel 
oni povas - pensis li - konstrui templojn por tiel infana ludo, kaj eĉ gravuri ĝiajn rezultatojn sur oraj tabuloj!... Ĉi tiuj 
senokupaj sanktaj viroj jam ne scias, kion fari." 
Post mallonga restado en Tan-ta-ren Ramzes transpasis 
Nilon, por iri en la urbon Kene. 
Tie estis nek sanktaj temploj, nek incensataj krokodiloj kaj 
oraj tabuloj kun steloj. Tie floris la potfarado kaj komerco. De 
tie iris du ŝoseoj al la havenoj de Ruĝa Maro: Koseir kaj Berenice, kaj vojo al la porfiraj montoj, de kie oni venigis statuojn 
kaj grandegajn pecegojn por la konstruaĵoj. 
En Kene svarmis Fenicianoj, kiuj akceptis la estron kun 
granda entuziasmo kaj donacis al li diversajn juvelojn valorantajn dek talentojn. 
Malgraŭ tio la faraono apenaŭ unu tagon pasigis en Kene,
ĉar oni sciigis al li de Teboj, ke la respektinda mumio de Ramzes XII jam estas en la palaco Luksor kaj atendas la enterigon. 
En tiu epoko Teboj estis grandega urbo kaj okupis ĉirkaŭ 
dudek kvadratajn kilometrojn. Ĝi posedis la plej grandan 
templon de Amon en Egipto kaj multe da publikaj kaj privataj konstruaĵoj. La ĉefaj stratoj estis larĝaj, rektaj kaj pavimitaj per ŝtonaj platoj; la bordoj de Nilo formis bulvardojn, la 
domoj estis kvar- kaj kvinetaĝaj. 
Ĉiu templo kaj palaco havis grandegan pordegon kun pilonoj, kaj tial oni nomis Tebojn urbo "centpordega". En realeco ĝi estis urbo unuflanke tre industria kaj komerca, aliflanke kvazaŭ la sojlo de la eterneco. Sur la okcidenta bordo de 
Nilo, sur la montoj kaj inter la montoj estis sennombraj tomboj de pastroj, riĉuloj kaj reĝoj. 
Sian brilon Teboj ŝuldis al du faraonoj: Amenofis III aŭ 
Memnon, kiu "trovis la urbon argila kaj lasis ĝin ŝtona" kaj 
Ramzes II, kiu finis kaj kompletigis la konstruaĵojn, komencitajn de Amenofis. 
Sur la orienta bordo de Nilo, en la suda parto de la urbo estis tuta kvartalo de grandegaj reĝaj konstruaĵoj: palacoj, somerdomoj, temploj, sur kies ruinoj nun estas konstruita la 
urbeto Luksor. En ĉi tiu kvartalo la restaĵoj de la faraono atendis la lastajn ceremoniojn. 
Kiam venis Ramzes XIII, la tuta urbo forlasis la domojn, 
por saluti lin, hejme restis nur maljunuloj kaj kripluloj, kaj en 
mallumaj stratoj ŝtelistoj. Tie unuafoje la faraono aŭdis kriojn kaj malbenojn kontraŭ la pastroj, kio lin mirigis. Li deziris doni tian donacon al la laboranta Egipto, sed li ne supozis, ke liaj intencoj jam fariĝis publike konataj kaj ke la popolo 
atendas ilian realiĝon.
La vojaĝo de unu mejlo daŭris kelke da horoj, inter densaj 
amasoj. La reĝa veturilo tre ofte haltis kaj ne moviĝis, antaŭ 
ol la gvardio de lia sankteco sukcesis levi tiujn, kiuj kuŝis sur 
la ventro. 
Kiam la faraono atingis fine la reĝan ĝardenon, kie li okupis unu el la malgrandaj somerdomoj, li estis tiel laca, ke en 
ĉi tiu tago li ne okupis sin per la aferoj de la ŝtato. En la sekvinta tago li bruligis incensojn antaŭ la mumio de la patro, 
kiu estis en la ĉefa reĝa konstruaĵo, kaj diris al Herhor, ke oni 
povas transporti la restaĵojn en la tombon. 
Sed oni ne faris tion tuj. 
De la palaco oni transportis la mortinton en la templon de 
Ramzes, kie li ripozis unu tagon. Poste kun granda soleno oni 
enkondukis la mumion en la templon de Amon-Ra. 
La detaloj de la funebra ceremonio estis samaj kiel en 
Memfiso, sed multe pli grandiozaj. 
La reĝaj palacoj, sur la dekstra bordo de Nilo en la suda 
parto de la urbo, estis kunigitaj kun la templo de Amon-Ra, 
en la norda parto, per vojo, unika en ĝia speco. Tio estis aleo, 
du kilometrojn longa, tre larĝa; ĉe ĝiaj ambaŭ flankoj estis 
plantitaj grandegaj arboj kaj staris duobla vico de sfinksoj. 
Unuj havis leonajn korpojn kun homaj kapoj, aliaj kun ŝafaj. 
Ili estis kelkcent. 
Sennombraj popolaj amasoj de Teboj kaj de la ĉirkaŭaĵo 
puŝis unuj aliajn ĉe ambaŭ flankoj de la vojo; tra la mezo 
antaŭeniris la funebra procesio. Iris orkestroj de diversaj regimentoj, taĉmentoj de ploristinoj, ĥoroj de kantistoj, ĉiuj 
metiaj kaj komercaj korporacioj, deputatoj de kelkdeko da 
nacioj, kiuj estis en rilatoj kun Egipto, kun siaj dioj kaj standardoj... Kaj ree orkestroj, larmistinoj kaj pastraj ĥoroj.
Ankaŭ ĉi tiun fojon la reĝa mumio estis portata en ora ŝipeto, sed multe pli luksa, ol en Memfiso. La veturilo, al kiu estis jungitaj ok paroj da blankaj bovoj, estis preskaŭ du etaĝojn 
alta, kaj preskaŭ malaperis sub la amasoj da bukedoj, strutaj 
plumoj kaj multekostaj teksaĵoj. Ĉirkaŭis ĝin densaj fumoj de 
incensoj, kio faris la impreson, ke Ramzes XII sin montras al 
sia popolo jam kiel dio, en la nuboj. 
De la pilonoj de ĉiuj tebaj temploj sonis kvazaŭ tondroj, kaj 
potencaj, larmantaj sonoj de bronzaj ladoj. 
Kvankam la aleo de la sfinksoj estis libera kaj larĝa, kvankam la marŝo estis kondukata de la plej bonaj egiptaj generaloj, sekve en la plej granda ordo, tamen por trairi du kilometrojn inter la palacoj kaj la temploj de Amon, la procesio 
uzis tri horojn. 
Nur kiam oni jam enportis la mumion de Ramzes XII en la 
templon, el la palaco en ora kaleŝo, tirata de du viglaj ĉevaloj, elveturis Ramzes XIII. La popolo ĉe ambaŭ flankoj de la 
aleo, kiu dum la procesio staris silente, nun, vidante la amatan monarĥon, ektondris per tiel grandega aklamo, ke disfluis 
en ĝi sonoj kaj bruo de la supro de la temploj. 
Estis nun momento, ke la popolaĉo, puŝata de la entuziasmo, volis elkuri sur la mezon de la aleo kaj ĉirkaŭi la sinjoron. 
Sed Ramzes per unu sola gesto de la mano haltigis la vivantan fluon kaj malhelpis la malpiaĵon. 
En la daŭro de dekkelko da minutoj la faraono traveturis 
la korton kaj haltis antaŭ la grandegaj pilonoj de la plej grandioza templo en Egipto. 
Kiel Luksor estis kvartalo de la palacoj en la suda parto de 
la urbo, tiel Karnak estis kvartalo de la dioj en la norda. La 
ĉefa centro de Karnak estis la templo de Amon-Ra.
La konstruaĵo okupis du hektarojn, kaj la ĝardenoj kaj lagetoj, ĉirkaŭantaj ĝin, pli ol dudek hektarojn. Antaŭ la templo 
staris du pilonoj dek etaĝojn altaj. La korto, ĉirkaŭita de koridoro, apogita sur kolonoj, okupis ĉirkaŭ unu hektaron, kaj la 
kolona ĉambrego, kie kunvenadis la privilegiataj klasoj, estis 
duonhektara. Tio ne estis ĝustadire konstruaĵo, sed provinco. 
La ĉambrego aŭ hipostilo estis pli ol cent kvindek paŝojn 
longa kaj sepdek kvin larĝa, ĝia plafono estis apogita sur tridek kvin kolonoj. El ili dudek centraj kolonoj havis po dek 
kvin paŝoj da ĉirkaŭo kaj kvar ĝis kvin etaĝojn da alto!... La 
statuoj en la templo, ĉe la pilonoj, kaj ĉe la sankta lageto havis respondajn proporciojn. 
En la grandega pordego atendis la faraonon Herhor, la ĉefpastro de la templo. Ĉirkaŭita de tuta stabo de pastroj Herhor salutis la monarĥon preskaŭ fiere, kaj bruligante antaŭ li 
incensojn, ne rigardis lin. Poste tra la korto li kondukis la faraonon en la hipostilon kaj ordonis enlasi la deputataron en 
la internon de la mura zono. 
En la mezo de la hipostilo estis la ŝipeto kun la mumio de 
la mortinta monarĥo, kaj ĉe ambaŭ ĝiaj flankoj du same altaj tronoj. Sur unu sidiĝis Ramzes XIII, ĉirkaŭita de la generaloj kaj nomarĥoj, sur la alia Herhor, ĉirkaŭita de la pastroj. 
La ĉefpastro Mefres donis al Herhor la tiaron de Amenhotep, 
kaj la juna faraono duan fojon ekvidis sur la kapo de Herhor 
la oran serpenton, la simbolon de la reĝa povo. 
Ramzes paliĝis de kolero kaj pensis: 
"Ne bezonu mi demeti de vi la ureuson kun la kapo!..." 
Sed li silentis, sciante, ke en ĉi tiu plej granda egipta templo Herhor estas sinjoro, egala al la dioj, kaj potenculo, eble pli 
granda ol la faraono mem.
Dum la tuta tempo, kiam la popolo plenigadis la korton kaj 
post la purpura kurteno, apartiganta la mortulojn de la sanktejo, sonis harpoj kaj mallaŭtaj kantoj, Ramzes rigardis la 
ĉambregon. Tuta arbaro de potencaj kolonoj, kovritaj de la 
planko ĝis la supro per pentraĵoj, mistera lumigo, plafono, 
pendanta ie sub la ĉielo, faris sur lin premegan impreson. 
"Kion valoras - pensis li - gajni batalon apud Sodaj Lagoj?... Konstrui tian templon, jen estas verko!... Kaj ili ĝin 
konstruis..." 
En tiu momento li sentis la potencon de la pastraro. Ĉu li, 
lia armeo, kaj eĉ la tuta popolo povus renversi ĉi tiun templon?... Kaj se malfacile estas sukcesi kontraŭ konstruaĵo, ĉu 
pli facile estos batali kontraŭ la konstruintoj? 
El la malagrablaj meditoj elŝiris lin la voĉo de la ĉefpastro 
Mefres: 
-Via sankteco - diris la maljunulo - vi, la plej nobla konfidato de la dioj (li salutis Herhoron), vi nomarĥoj, skribistoj 
kaj simpla popolo! La glora ĉefpastro de ĉi tiu templo, Herhor, alvokis vin, por ke vi juĝu, laŭ la antikva moro, la terajn 
agojn de la mortinta faraono kaj rifuzu aŭ donu al li la rajton 
de la enterigo... 
Kolero leviĝis al la kapo de la faraono. Ne sufiĉas, ke oni 
malŝatas lin en ĉi tiu loko, sed ili eĉ kuraĝas diskuti pri la agoj 
de lia patro kaj decidi pri lia enterigo... 
Sed li trankviliĝis. Tio estis nur formalaĵo, tiel antikva, kiel 
la egiptaj dinastioj. Ĝustadire tio ne estis juĝo, sed laŭdo de 
la mortinto. 
Laŭ signo, farita de Herhor, la ĉefpastroj sidiĝis sur taburetoj. La nomarĥoj kaj generaloj, ĉirkaŭantaj la tronon de Ramzes, ne sidiĝis: por ili oni ne preparis seĝojn.
La faraono ekmemoris ankaŭ ĉi tiun ofendon; sed li jam 
tiel regis sin, ke oni ne povis rimarki, ĉu li vidis la malŝaton 
al la siaj. 
Dume la sankta Mefres meditis pri la vivo de la mortinta 
sinjoro. 
-Ramzes XII - diris li - faris neniun el la kvardek du 
pekoj, do la juĝo de dioj estos favora por li. Krom tio la reĝa 
mumio, dank' al la escepta zorgemo de la pastroj, estas provizita per ĉiuj amuletoj, preĝoj, konsiloj kaj ĵuroj, estas do 
sendube, ke la faraono jam loĝas kun la dioj, sidas apud Oziriso kaj mem estas Oziriso. La dia naturo de Ramzes XII 
montriĝis jam dum lia tera vivo. Li regis pli ol tridek jarojn, 
donacis al la popolo profundan pacon kaj konstruis aŭ finis 
multe da temploj. Krom tio li mem estis ĉefpastro kaj superis per sia pieco la plej piajn pastrojn. En lia regado la unuan lokan okupis respekto al la dioj kaj suprenlevado de la 
sankta pastraro. Pro tio amis lin la ĉielaj fortoj, kaj unu el la 
tebaj dioj, Ĥonsu, petita de la faraono, bonvolis iri en la landon Buĥen kaj tie elpelis la malbonan spiriton el la reĝa filino. 
Ripozinte iom, Mefres daŭrigis: 
-Nun, altranguloj, kiam mi pruvis al vi, ke Ramzes XII 
estis dio, vi demandos, por kia celo ĉi tiu supera estaĵo malsupreniris la egiptan teron kaj pasigis sur ĝi kelkdekon da 
jaroj? Por levi la mondon, kiu falis de la ruino de kredo. Kiu 
sin okupas hodiaŭ pri la pieco, kiu zorgas plenumi la volon 
de la dioj? En la malproksima nordo ni vidas grandan asirian popolon, kiu kredas nur la forton de la glavo, kaj anstataŭ 
saĝo kaj pieco, sin okupas per la sklavigo de la popoloj. Pli 
proksime de ni loĝas Fenicianoj, por kiuj oro estas dio, trompo kaj procentegoj estas ilia pieco. Fine aliaj popoloj, Ĥetoj 
oriente, Libianoj okcidente, Etiopianoj sude kaj Grekoj sur 
Mediteraneo estas barbaroj kaj rabistoj. Anstataŭ labori, ili 
ŝtelas, anstataŭ perfektiĝi en la saĝo, ili drinkas, ludas ostojn 
aŭ dormas, kiel lacaj brutoj. En la mondo ekzistas nur unu 
vere pia kaj saĝa popolo, la egipta, sed rigardu, kio okazas 
ankaŭ ĉi tie? Alfluis sendiaj fremduloj, kaj la religio falis ankaŭ ĉe ni. La nobeloj kaj altranguloj ĉe kruĉoj da vino mokas 
la diojn kaj la eternan vivon, la popolo ĵetas koton sur la sanktajn statuojn kaj ne faras oferojn al la temploj. La piecon anstataŭis lukso, la saĝon malĉasteco. Ĉiu volas porti grandegajn perukojn, sin olei per eksterordinaraj parfumoj, posedi 
broditajn per oro ĉemizojn kaj antaŭtukojn, sin ornami per 
ĉenoj kaj braceletoj, inkrustitaj per multekostaj ŝtonoj. La 
hordea pano ne sufiĉas plu al li: li deziras kukojn kun lakto 
kaj mielo; la piedojn li lavas per biero, la soifon li estingas per 
eksterlandaj vinoj. La tuta nobelaro dronas en ŝuldoj, la popolo estas batata kaj troŝarĝita, en diversaj lokoj eksplodas 
ribeloj. Kion mi diras: en diversaj lokoj!... De iom da tempo, 
dank' al misteraj konspirantoj en la tuta Egipto, longe kaj lar- 
ĝe, ni aŭdas unu krion: "Ĉiun sepan tagon donu al ni la ripozon!... Ne batu nin sen juĝo!... Donacu al ni po unu bedo da 
tero kiel propraĵon!..." Tio antaŭdiras la ruinon de nia ŝtato, 
kontraŭ kiu oni devas trovi rimedon. La sola savo estas la religio, kiu instruas nin, ke la popolo devas labori, la sanktaj viroj, kiuj konas la volon de la dioj, devas montri al ĝi la laboron, la faraono kaj liaj oficistoj devas kontroli, ĉu la tasko 
estas konscience plenumata. Tion instruas al ni la religio; 
konforme al tiaj principoj regis la ŝtaton Ramzes-Oziris XII
egala al la dioj. Kaj ni, la ĉefpastroj, honorante lian piecon, 
gravuros la jenan surskribon en la tomboj kaj temploj: 
"Horus bovo, Apis forta, kiu kunigis la kronojn de la regno, ora nizo, reganta per la glavo, venkinto de naŭ popoloj, 
reĝo de Supra kaj Malsupra Egipto, sinjoro de du mondoj, filo 
de la suno, Amen-mer-Ramessu amata de Amon-Ra, sinjoro 
kaj estro de Tebaido, filo de Amon-Ra, adoptita de Horus, kaj 
naskita de Hormaĥis, reĝo de Egipto, estro de Fenicio, reganta naŭ popolojn."1 
Kiam la propono estis akceptita per aklamo, de post la kurteno enkuris dancistinoj kaj dancis antaŭ la sarkofago sanktan dancon; la pastroj ekbruligis incensojn. Poste oni demetis la mumion de la ŝipeto kaj transportis en la sanktejon de 
Amon, kien Ramzes XIII ne havi rajton eniri. 
Baldaŭ la religia ceremonio estis finita kaj la ĉeestantoj forlasis la templon. 
Revenante en la palacon de Luksor, la juna faraono tiel 
dronis en siaj pensoj, ke li preskaŭ ne rimarkis la sennombran 
amason kaj ne aŭdis ĝiajn kriojn. 
"Mi ne povas trompi mian propran koron - diris Ramzes 
al si mem. - La ĉefpastroj malŝatas min, kio okazis ankoraŭ 
al neniu faraono; ili eĉ montras al mi, kiel mi povas reakiri 
ilian favoron. Ili volas regi la ŝtaton, kaj mi devas zorgi, ke oni 
plenumu iliajn ordonojn... Sed estos alie: mi ordonas, kaj vi 
devas plenumi... Kaj aŭ mi pereos, aŭ mi apogos sur viaj nukoj mian reĝan piedon..." 
Du tagojn la respektinda mumio de Ramzes XII resti en la 
templo de Amon, en tiel dia loko, ke ekster Herhor kaj Mefres, eĉ la ĉefpastroj ne povis tien eniri. Antaŭ la mortinto 
1 Aŭtentika surtomba surskribo.
lumis nur unu lampo, kies flamo, mirakle konservata, neniam estingiĝadis. Super la mortinto flugpendis la simbolo de 
la animo, nizo kun homa kapo. Ĉu tio estis maŝino aŭ reala 
vivanta estaĵo, neniu sciis. Certe estis nur, ke la pastroj, kiuj 
kuraĝis sekrete rigardi la kurtenon, vidis, ke la estaĵo pendis 
en la aero sen apogo, movante la lipojn kaj okulojn. 
Oni daŭrigis la funebran ceremonion, kaj la ora ŝipeto 
transportis la mortinton sur la alian bordon de Nilo. Sed antaŭe, ĉirkaŭita de grandega sekvantaro de pastroj, ploristinoj, 
soldatoj kaj popolo, meze de la incensa fumo, muziko kaj 
kantoj, ĝi traveturis la ĉefan straton de Teboj. 
Tio estis eble la plej bela strato en la egipta regno: larĝa, 
glata, kun du vicoj de arboj. Ĝiaj kvar- eĉ kvinetaĝaj domoj, 
de la fundamento ĝis la supro estis kovritaj de mozaiko, aŭ 
skulptitaj kolore. Tio faris impreson, ke oni pendigis sur la 
konstruaĵoj grandegajn kolorajn tapiŝojn, aŭ ke oni kovris ilin 
per kolosaj pentraĵoj, prezentantaj la laboron de komercistoj, 
metiistoj, maristoj, kaj malproksimajn landojn kaj popolojn. 
Unuvorte, tio ne estis strato, sed pli ĝuste grandega galerio de pentraĵoj, barbare desegnitaj, trobrile pentritaj. 
La funebra procesio trairis de la nordo, al la sudo du kilometrojn. Proksimume en la centro de la urbo ĝi haltis kaj poste sin turnis al la okcidento, al Nilo. 
En tiu loko, en la mezo de la rivero estis granda insulo, al 
kiu kondukis ponto, konstruita sur ŝipetoj. Por eviti malfeli- 
ĉan okazon, la generaloj komandantaj la procesion ankoraŭ 
unu fojon ordigis la sekvantaron, starigis po kvar homoj en 
ĉiu vico kaj ordonis al ili iri tre malrapide, ne paŝante ritme. 
Por tiu celo la orkestroj en la fronto ludis kantojn, ĉiun de 
malsama takto.
Post kelke da horoj la procesio trapasis unu ponton, la insulon, la alian ponton kaj atingis la maldekstran, okcidentan 
bordon de Nilo. 
Se la orientan parton de Teboj oni povas nomi la urbo de 
la dioj kaj reĝoj, la okcidenta estis la kvartalo de memorigaj 
temploj kaj tomboj. 
La procesio iris de Nilo al la montoj, tra la meza vojo. Sude 
de la vojo sur altaĵo staris templo, memoriganta la venkojn de 
Ramzes III; ĝiaj muroj estis kovritaj per portretoj de la venkitaj popoloj: Ĥetoj, Araboj, Libianoj, Amoreoj, Filistenoj, 
Etiopianoj. Iom pli malsupre leviĝis du grandegaj statuoj de 
Amenhotep II, kvin etaĝojn altaj, malgraŭ ilia sidanta teniĝo. 
Unu el la statuoj posedis miraklan econ: kiam la radioj de la 
leviĝanta suno falis sur ĝin, la statuo sonis, kiel harpo, kies 
kordojn oni disŝiris. 
Ankoraŭ pli proksime de la vojo, ĉiam maldekstre de ĝi, 
staris Ramesemu, ne tre granda, sed bela templo de Ramzes 
II. Ĝian peristilon gardis statuoj, kun la simboloj de la reĝa 
povo en la manoj. En la korto estis ankaŭ statuo de Ramzes 
II, kvar etaĝojn alta. 
La vojo seninterrompe iris delikate supren; pli kaj pli klare oni povis vidi la krutajn altaĵojn, truitajn kvazaŭ spongo: 
tio estis la tomboj de la egiptaj altranguloj. Ĉe la eniro al ili, 
inter krutaj ŝtonegoj, troviĝis la tre originala templo de la re- 
ĝino Hatasu. La konstruaĵo estis kvarcent kvindek paŝojn longa. De la korto, ĉirkaŭita de muro, oni eniradis en alian korton, ĉirkaŭitan de kolonoj, sub kiu estis subtera templo. De 
la kolona korto oni eniradis per ŝtuparo en templon, elhakitan en ŝtonego, sub kiu ankaŭ estis subteraĵoj. 
Tiamaniere la templo havis du etaĝojn: malsupran kaj supran, el kiuj ĉiu estis dividita same. La ŝtuparo estis grandega; anstataŭ balustrado ĝi havis du vicojn de sfinksoj; la eniron al ĉiu ŝtuparo gardis du sidantaj statuoj. 
De la templo de Hatasu komenciĝis malgaja intermonto, 
kiu kondukis de la tomboj de la altranguloj al la tomboj de la 
reĝoj. Inter ĉi tiuj du kvartaloj estis la elhakita en ŝtonego 
tomboj de la ĉefpastro Retemenof; ĉambroj kaj koridoroj, formantaj ĝin, okupis sub la tero pli ol unu hektaron. 
La vojo en la intermonto fariĝis tiel kruta, ke la homoj devis helpi la tirantajn bovojn kaj puŝi la funebran ŝipeton. La 
sekvantaro iras kvazaŭ sur kornico, elhakita sur flanko de la 
ŝtonego, fine ĝi haltas sur vasta placo, dekkelkon da etaĝoj 
super la fundo de la intermonto. 
Tie troviĝas pordo, kondukanta en la subteran tombon, 
kiun konstruis al si la faraono dum la tridek jaroj de sia regado. Ĉi tiu tombo estas tuta palaco kun ĉambroj por la sinjoro, 
por la familio kaj servistoj, kun manĝoĉambro, dormoĉambro 
kaj banejo, kun kapeloj de diversaj dioj, fine kun puto, sur 
kies fundo estas malgranda ĉambro, en kiu eterne ripozos la 
mumio de la faraono. 
Ĉe la ruĝa lumo de la torĉoj oni vidas la murojn de ĉiuj 
ĉambroj, kovritajn de preĝoj kaj pentraĵoj, kiuj prezentas iujn 
okupojn kaj distraĵojn de la mortinto: ĉasojn, konstruadon de 
temploj kaj kanaloj, triumfajn vojaĝojn, solenojn por la honoro de la dioj, batalojn kontraŭ la malamikoj, laboron de la 
popolo... 
Sed tio ne sufiĉas: la ĉambroj ne nur estas plenplenaj de 
mebloj, vazoj, veturiloj, armiloj, floroj, viando, kukoj, vino, 
sed estas tie ankaŭ multe da statuoj. Tio estas diversaj portretoj de Ramzes XII, de liaj pastroj, ministroj, virinoj, soldatoj
kaj sklavoj. La sinjoro eĉ en la alia mondo ne povas vivi sen 
multekostaj mebloj, sen luksa manĝo kaj sen fidelaj servistoj. 
Kiam la funebra veturilo haltis ĉe la eniro en la tombon, la 
pastroj prenis la reĝan mumion el la sarkofago kaj metis ĝin 
sur la tero, apoginte la dorson al la ŝtonego. Tiam Ramzes 
XIII bruligis incenson antaŭ la restaĵoj de la patro, kaj la re- 
ĝino Nikotris ĉirkaŭpreninte la kolon de la mumio, komencis paroli kun larmoj: 
-"Mi estas via fratino, via edzino Nikotris, ne forlasu min, 
ho granda! Ĉu vi efektive deziras, mia bona patro, ke mi foriru? Se mi foriros, vi restos sola, kaj ĉu iu estos kun vi?..."2 
La ĉefpastro Herhor bruligis incenson antaŭ la mumio, kaj 
Mefres verŝis vinon kaj diris: 
-"Al via samulo mi oferas tion, Oziris-Mer-amen-Ramzes, 
monarĥo de Malsupra kaj Supra Egipto, kies voĉo estas justa antaŭ la granda dio". 
Poste eksonis la larmistoj kaj pastraj ĥoroj: 
Ĥoro I. Plendu, plendu, ploru, ploru, senĉese ploru tiel laŭ- 
te, kiel vi povas... 
La ploristinoj. Ho nobla vojaĝanto, kiu direktas siajn paŝojn 
al la lando de la eterneco, kiel rapide oni forŝiras vin de ni!... 
Ĥoro II. Kiel bela estas, kio okazas al li! Ĉar li tre amis Ĥonsu' n de Teboj, la dio permesis al li atingi la okcidenton, en la 
mondo de la generacioj de liaj servistoj. 
La ploristinoj. Ho vi, kiun ĉirkaŭadis tiom da servistoj, nun 
vi estos en la tero, kiu ordonas la solecon... Vi, kiu havis delikatajn vestojn kaj amis puran tolaĵon, vi kuŝas nun en la 
vesto hieraŭa!... 
Ĥoro I. En paco al Okcidento, ho nia sinjoro, iru al Okci- 
2 Aŭtentika.
dento... Ni ree ekvidos vin, kiam venos la tago de la eterneco, ĉar vi iras en la landon, kiu kunigas ĉiujn homojn."3 
Komenciĝis la lastaj ceremonioj. 
Oni alkondukis bovon kaj antilopon, kiujn devis mortigi 
Ramzes XIII, sed mortigis ilin lia anstataŭanto religia, la ĉefpastro Sem. La malsuperaj pastroj rapide buĉis la bestojn; 
Mefres kaj Herhor, preninte la femurojn, vice almetis ilin al 
la buŝo de la mumio. Sed la mumio ne volis manĝi, ĉar ĝi ne 
estis ankoraŭ vivanta, kaj ĝia buŝo estis fermita. 
Por forigi la malhelpon, Mefres lavis ĝin per sankta akvo 
kaj incensis per parfumoj kaj aluno, dirante: 
-"Jen staras mia patro, jen staras Oziris-Mer-amen-Ramzes. Mi estas via filo, mi estas Horus, mi venas al vi, por vin 
purigi kaj vivigi... Mi ree kunmetas viajn ostojn, kunigas, kio 
estis distranĉita, ĉar mi estas Horus, la venĝanto de mia patro... Vi sidas sur la trono de Re, kiu venas de Nut, kiun naskas Re ĉiumatene, kiu naskas Mer-amen-Ramzeson ĉiutage, 
kiel Re."4 
Parolante tiel, la ĉefpastro tuŝis per amuletoj la buŝon, bruston, manojn kaj piedojn de la mumio. 
Ree eksonis la ĥoroj. 
Ĥoro I. Oziris-Mer-amen-Ramzes manĝos de nun kaj trinkos ĉion, kion manĝas kaj trinkas la dioj. Li sidas sur ilia loko, 
li estas sana kaj forta, kiel ili... 
Ĥoro II. Li havas la povon en ĉiuj siaj membroj; li malamas 
ne manĝi, kiam li estas malsata, kaj ne trinki kiam li soifas. 
Ĥoro I. Ho dioj, donu al Oziris-Mer-amen-Ramzes mil 
milojn da kruĉoj da vino, mil vestojn, panojn kaj bovojn... 
3 Aŭtentika. 
4 Aŭtentika.
Ĥoro II. Ho, vi, vivantaj sur la tero, kiuj trapasos ĉi tie, se 
la vivo estas por vi kara kaj la morto abomena, se vi deziras, 
ke viaj honoroj transpasu al viaj posteuloj, diru ĉi tiun preĝon 
por la mortinto, enterigita ĉi tie... 
Mefres. Ho vi grandaj, vi princoj, skribistoj kaj faraonoj, vi 
aliaj homoj, kiuj venos milionon da jaroj post mi, se iu el vi 
anstataŭ mia nomo metus la sian, Dio punos lin per la detruo 
de lia persono sur la tero..."5 
Post ĉi tiu malbeno la pastroj ekbruligis la torĉojn, prenis 
la reĝan mumion kaj remetis ĝin en la keston, kaj kun la kesto 
en la ŝtonan sarkofagon, kies ĝeneralaj konturoj havis homan 
formon. Poste ili forportis la grandegan ŝarĝon en la tombon. 
Trapasinte ĉe la lumo de la torĉoj kelke da koridoroj kaj 
ĉambroj, ili haltis en unu, kie estis la puto. Ili mallevis la sarkofagon en la truon kaj ili mem eniris post ĝi en la malsupran 
subteraĵon. Tie ili lokis la sarkofagon en malvasta ĉambro kaj 
rapide masonis la truon, tiel ke eĉ la plej sperta okulo ne trovus la eniron en la tombon. Poste ili revenis supren kaj same 
zorge masonis la eniron en la puton. 
Ĉion ĉi plenumis la pastroj mem sen atestantoj, kaj plenumis tiel perfekte, ke la mumio de Ramzes XII ĝis la hodiaŭa 
tago ripozas en sia mistera loĝejo, rifuĝinte tie ne nur de ŝtelistoj, sed ankaŭ de la moderna scivolemo. Dum dudek naŭ 
jarcentoj oni superfortis multe da reĝaj tomboj, sed ĉi tiu restis netuŝita. 
Dum unu pastra grupo estis kaŝanta la restaĵojn de la pia 
faraono, alia, lumiginte la subterajn ĉambrojn, invitis la vivantojn al festeno. 
En la manĝoĉambron eniris Ramzes XIII, la reĝino Niko- 
5 Aŭtentika.
tris, Sem kaj dekkelko da civilaj kaj militistaj altranguloj. En 
la mezo de la ĉambro staris tabloj, ŝarĝitaj per manĝaĵoj, vino 
kaj floroj, kaj apud la muro sidis la porfira statuo de la mortinta sinjoro. Ĝi ŝajnis rigardi la ĉeestantojn kaj per melankolia rideto inviti ilin al la manĝo. La festeno komenciĝis per 
sankta danco, akompanata de la kanto de unu el la plej altaj 
pastrinoj: 
"Ĝuu la tagojn de la feliĉo, ĉar la vivo daŭras nur unu momenton... Ĝuu la feliĉon, ĉar kiam vi eniros en la tombon, vi 
ripozos tie eterne, la tutan longon de ĉiu tago." 
Post la pastrino ekparolis profeto, kaj akompanata de harpoj, li diris per kantanta voĉo: 
"La mondo estas senĉesa ŝanĝo kaj senĉesa renovigo. Tio 
estas saĝa aranĝo de la sorto, admirinda decido de Oziriso, ke 
kiam unu korpo detruiĝas kaj pereas, restas post ĝi aliaj korpoj... La faraonoj, ĉi tiuj dioj, kiuj estis antaŭ ni, ripozas en 
siaj piramidoj; iliaj mumioj kaj samuloj restis; sed la palacoj, 
kiujn ili konstruis, ne restas plu sur la antaŭaj lokoj, ili ne 
ekzistas plu... Ne malesperu do, sed sekvu vian deziron kaj 
feliĉon; ne uzu vian koron, antaŭ ol venos la tago, en kiu vi 
petegos, kaj Oziriso, la dio, kies koro ne batas plu, favore aŭ- 
skultos viajn petojn... Plendoj de la tuta mondo ne redonos 
la feliĉon al la homo, kiu kuŝas en la tombo; ĝuu do la tagojn 
de la feliĉo kaj ne estu maldiligenta en la ĝojo. Vere, ne ekzistas homo, kiu povus kunporti sian havon en la alian mondon, 
vere, ne ekzistas homo, kiu foriris tien kaj revenis!..."7 
La festeno estis finita kaj la ĉeestantoj, ankoraŭ unu fojon 
incensinte la statuon de la mortinto, ekiris revene al Teboj. En 
la templo de la tombo restis nur pastroj por akurate fari ofe- 
7 Aŭtentika.
rojn al la sinjoro, kaj soldatoj, por gardi la tombon de malpiaj 
atencoj de ŝtelistoj. 
Ramzes XII restis sola en sia mistera ĉambro. Tra la malgranda fenestro, kaŝita en la ŝtonego, apenaŭ penetris al li la 
krepusko; anstataŭ strutaj plumoj murmuretis super la sinjoro flugiloj de grandegaj vespertoj; anstataŭ muziko sonis 
nokte ĝemantaj blekoj de hienoj, kaj de tempo al tempo potenca voĉo de la leono, kiu de sia dezerto salutis la faraonon 
en la tombo.
ĈAPITRO DEKA 
Post la enterigo de la faraono Egipto revenis al la ordinara vivmaniero, kaj Ramzes XIII al la ŝtataj aferoj. 
En la monato Epifii (aprilo, majo) la nova monarĥo vizitis 
la urbojn trans Teboj, sur la bordoj de Nilo. Li estis en Sni, 
urbo tre komerca kaj industria, kie troviĝis la templo de 
Kneph, aŭ la "animo de la mondo". Li vizitis Edfu' n, kies templo kun deketaĝaj pilonoj posedis grandegan bibliotekon de 
papirusoj, kaj sur la muroj skribitan kaj pentritan kvazaŭ enciklopedion de tiama geografio, astronomio kaj teologio. Li 
haltis en la ŝtonminejoj de Ĥennu; en Nubio aŭ Kom-Ombo 
li faris oferon al Horus, la dio de la lumo, kaj al Sebek, kiu 
estas la spirito de la krepusko. Li estis sur la insulo Ab, kiu 
inter la nigraj ŝtonegoj havis aspekton de smeraldo, naskis la 
plej bonajn daktilojn kaj estis nomata ĉefurbo de la elefantoj; 
ĉar tie koncentriĝis la tuta komerco de la eburo. Fine li vizitis la urbon Sunnu, ĉe la unua katarakto de Nilo, estis en la 
grandegaj minejoj de granito kaj sienito, kie oni fendis la ŝtonegojn per kojnoj, saturitaj de akvo, kaj hakis obeliskojn, naŭ 
etaĝojn altajn. 
Ĉie, kie sin montris la nova sinjoro de Egipto, regnanoj 
salutis lin kun kurioza entuziasmo. Eĉ krimuloj, laborantaj en 
la minejoj, kies korpo estis kovrita de necikatriĝintaj vundoj, 
eĉ ili ĝuis la feliĉon: la faraono ordonis liberigi ilin de la laboro por tri tagoj.
Ramzes XIII povis esti kontenta kaj fiera: neniu faraono 
dum sia venka triumfo estis tiel akceptata, kiel li dum sia paca 
ekskurso. La nomarĥoj, skribistoj kaj ĉefpastroj, vidante la 
senliman konfidon de la popolo al la nova faraono, kliniĝis 
antaŭ lia povo kaj murmuretis inter si: 
-La popolaĉo estas kvazaŭ aro da bovoj, kaj ni kiel prudentaj kaj ŝparemaj formikoj. Ni respektu do la novan sinjoron, por ke ni ĝuu la sanon kaj gardu niajn domojn de la 
ruino. 
Tiamaniere la opozicio de la altranguloj, tre forta antaŭ 
kelke da monatoj, hodiaŭ eksilentis kaj cedis la lokon al senlima humileco. La tuta aristokratio kaj pastraro falis sur la 
vizaĝon antaŭ Ramzes XIII; sole Mefres kaj Herhor restis neflekseblaj. 
Ne estas do mirinde, ke kiam la faraono revenis de Sunnu 
Tebojn, tuj en la unua tago la granda trezoristo alportis al li 
malbonajn novaĵojn. 
-Ĉiuj temploj - diris li - rifuzis al la trezorejo krediton 
kaj plej humile petegas vian sanktecon, ke en la daŭro de du 
jaroj vi ordonu pagi la sumojn, pruntitajn de ili... 
-Mi komprenas - respondis la monarĥo - tio estas verko de la sankta Mefres!... Kiom ni ŝuldas al ili? 
-Ĉirkaŭ kvindek mil talentojn... 
-Kvindek mil talentojn mi devas pagi en la daŭro de du 
jaroj!... - ripetis la faraono. - Kaj poste, kio ankorau?... 
-La impostoj alfluas tre malrapide - diris la trezoristo. - 
Jam de tri monatoj ni ricevas apenaŭ la kvaronon de tio, kion 
oni ŝuldas al ni... 
-Kio okazis? 
La trezoristo estis embarasita.
-Mi aŭdis - diris li - ke iuj homoj klarigis al la kamparanoj, ke dum la regado de via sankteco ili povas ne pagi la 
impostojn... 
-Oh! Oh!... - ekkriis Ramzes ridante - tiuj homoj ŝajnas 
al mi tre similaj al la nobla Herhor... Li do volas mortigi min 
per malsato?... Kiel vi pagas la kurantajn elspezojn? - aldonis li. 
-Laŭ la ordono de Hiram pruntas al ni Fenicianoj - respondis la trezoristo. - Ni jam prenis ok mil talentojn... 
-Sed vi donas al ili kvitancojn? 
-Kvitancojn kaj garantiojn... - ekĝemis la trezoristo. 
-Ili diras, ke tio estas simpla formalaĵo; tamen ili loĝiĝas 
en la bienoj de via sankteco kaj forprenas de la kamparanoj 
ĉion, kion ili povas... 
Ebriigita de la akcepto de la popolo kaj de la humileco de 
la riĉuloj, la faraono ne koleris plu kontraŭ Herhor kaj Mefres. La tempo de la kolero pasis, venis la momento de la agado, kaj en la sama tago Ramzes kombinis planon. 
En la sekvinta tago li alvokis siajn plej konfidindajn homojn: la ĉefpastron Semon, la profeton Pentueron, la favoraton Tutmozis kaj la Fenicianon Hiramon. Kiam ili kunvenis, 
li diris: 
-Kredeble vi scias, ke la temploj postulis, ke mi redonu al 
ili la sumojn, kiujn pruntis de ili mia eterne vivanta patro. Ĉiu 
ŝuldo estas sankta, kaj tiun de la dioj mi dezirus pagi antaŭ 
ĉio. Sed mia trezorejo estas malplena, ĉar eĉ la impostoj alfluas neakurate... Kaj tial mi opinias, ke la ŝtato estas en dan- 
ĝero kaj mi estas devigita, por havi monajn rimedojn, min 
turni al la trezoroj, gardataj en Labirinto. 
La du pastroj faris maltrankvilan movon.
-Mi scias - daŭrigis la faraono - ke laŭ niaj sanktaj leĝoj, 
mia dekreto ne sufiĉas por malfermi al ni la kelojn de Labirinto. Sed la tieaj pastroj klarigis al mi, kion mi devas fari. Mi 
devas kunvoki reprezentantojn de ĉiuj klasoj de Egipto, po 
dektri de ĉiu klaso, kaj ricevi de ili konfirmon de mia volo... 
En ĉi tiu momento la faraono ekridetis kaj daŭrigis: 
-Hodiaŭ mi alvokis vin, por ke vi helpu min kunvoki la 
reprezentantojn de la klasoj, kaj jen kion mi ordonas al vi: vi, 
nobla Sem, elektos al mi dektri pastrojn kaj dektri nomarĥojn 
... Vi, pia Pentuer, venigos de diversaj nomesoj dektri kamparanojn kaj dektri metiistojn... Tutmozis liveros dektri oficirojn kaj dektri nobelojn, la princo Hiram dektri komercistojn. 
Mi deziras, ke la reprezentantoj plej baldaŭ kunvenu en mia 
palaco en Memfiso kaj, ne perdante tempon en vana babilado, decidu, ke Labirinto devas liveri monon al mia trezorejo ... 
-Mi kuraĝas rememorigi al via sankteco - interrompis la 
ĉefpastro Sem - ke la konsilon devas ĉeesti la noblaj Herhor 
kaj Mefres, kaj ke ili posedas la rajton, eĉ la devon kontraŭ- 
stari, ke oni tuŝu la trezorejon de Labirinto. 
-Bone, mi plene konsentas... - vive respondis la faraono. 
- Ili prezentos siajn motivojn, mi miajn... La kunveno decidos, ĉu la ŝtato povas ekzisti sen mono kaj ĉu prudente estas amasigi trezorejon en keloj, dum la registaron minacas la 
mizero. 
-Per kelke da safiroj, kiuj kuŝas en Labirinto, oni povus 
pagi ĉiujn feniciajn ŝuldojn!... - diris Hiram. - Mi tuj iras inter la komercistojn kaj liveros ne dektri, sed dektri mil tiajn, 
kiuj voĉdonos laŭ la ordonoj de via sankteco...
Dirinte tion, la Feniciano falis sur la vizaĝon kaj adiaŭis la 
monarĥon. 
Kiam Hiram foriris, la ĉefpastro Sem diris: 
-Mi ne scias, ĉu bone estas, ke en la kunveno partoprenis 
fremdulo. 
-Li devis partopreni! - ekkriis la faraono. - Ĉar li ne sole 
havas grandan influon je niaj komercistoj, sed kio estas pli 
grava, li liveras al ni hodiaŭ monon... Mi volis konvinki lin, 
ke mi pensas pri tio, kion mi ŝuldas al li, kaj ke mi havas rimedojn por pagi ĝin... 
Sekvis silento, kiun profitis Pentuer, dirante: 
-Se via sankteco permesos, mi tuj forveturos, por kolekti 
la kamparanojn kaj metiistojn. Ĉiuj ili voĉdonos por mia sinjoro, sed el la amaso oni devas elekti la plej saĝajn. 
Li adiaŭis la faraonon kaj foriris. 
-Kaj vi, Tutmozis?... - demandis Ramzes. 
-Mia sinjoro - diris la favorato - mi estas tiel certa pri 
via nobelaro kaj armeo, ke anstataŭ paroli pri ili, mi kuraĝos 
prezenti al vi mian propran peton... 
-Ĉu vi deziras monon? 
-Tute ne. Mi volas edziĝi... 
-Vi?... - ekkriis la faraono. - Kiu virino meritis de la dioj 
tian feliĉon? 
-Tio estas la bela Hebron, la filino de la plej nobla teba 
nomarĥo, Antef... - respondis ridante Tutmozis. - Se via 
sankteco bonvolos prezenti mian peton al ĉi tiu respektinda 
familio... Mi volis diri, ke mia amo al vi pligrandiĝos, sed mi 
silentos, ĉar mi mensogus... 
La faraono frapis lin je la ŝultro. 
-Bone... bone!... Ne ripetu al mi tion, pri kio mi estas certa - diris li. - Mi veturos morgaŭ al Antef kaj, pro la dioj, 
ŝajnas al mi, ke en la daŭro de kelke da tagoj, mi aranĝos vian 
edziĝon. Kaj nun vi povas iri al via Hebron... 
Restinte sola kun Sem, lia sankteco demandis: - Via viza- 
ĝo estas malgaja... Ĉu vi dubas, ke oni povos trovi dektri pastrojn, pretajn plenumi miajn ordonojn. 
-Mi estas certa, - respondis Sem - ke preskaŭ ĉiuj pastroj kaj nomarĥoj faros tion, kio estos necesa por la feliĉo de 
Egipto kaj por la kontenteco de la faraono... Sed bonvolu ne 
forgesi, sinjoro, ke en la aferoj de la trezorejo de Labirinto la 
definitivan decidon faras Amon... 
-La statuo de Amon en Teboj?... 
-Jes. 
La faraono malestime svingis la manon. 
-Amon - diris li - tio estas Herhor kaj Mefres... Ke ili ne 
konsentos, mi scias; sed mi ne intencas oferi la ŝtaton pro la 
obstino de du homoj. 
-Via sankteco eraras - respondis Sem. - Estas vero, ke 
tre ofte statuoj de la dioj faras tion, kion deziras iliaj ĉefpastroj, sed... ne ĉiam!... En niaj temploj, sinjoro, okazas iafoje 
eksterordinaraj kaj misteraj aferoj... La statuoj de la dioj iafoje mem faras kaj parolas, kion ili volas... 
-En tia okazo mi estas tute trankvila - interrompis lin la 
faraono. - La dioj konas la staton de la lando kaj legas en mia 
koro. Mi volas, ke Egipto estu feliĉa, kaj ĉar nur tion mi celas, neniu saĝa kaj bona dio povas min malhelpi. 
-Realiĝu la vortoj de via sankteco!... - murmuretis la ĉefpastro. 
-Vi volas ankoraŭ ion diri al mi - demandis Ramzes, vidante ke lia religia anstataŭanto prokrastas la adiaŭon.
-Jes, sinjoro. Mi havas la devon rememorigi al vi, ke ĉiu 
faraono, akceptinte la povon kaj enteriginte sian antaŭulon, 
tuj devas zorgi pri la konstruo de tombo por si kaj de templo 
por la dioj. 
-Jes, jes! - ekkriis la sinjoro. - Pli ol unu fojon mi pensis pri tio, sed ne posedante monon mi ne rapidas ordoni ion. 
Ĉar vi komprenas, - aldonis li vive - ke se mi konstruos ion, 
tio estos io granda, kio devigos Egipton ne baldaŭ forgesi pri 
mi... 
-Ĉu via sankteco volas havi piramidon?... 
-Ne. Mi ja ne konstruos pli grandan piramidon, ol tiu de 
Ĥeopso, nek pli grandan templon, ol tiu de Amon en Teboj. 
Mia ŝtato estas tro malforta por plenumi grandegajn verkojn 
... Mi do volas fari ion tute novan, ĉar mi diros al vi, ke niaj 
konstruaĵoj jam tedas min. Ĉiuj similas unu alian, kiel homoj, 
kaj diferencas nur per la mezuroj, kiel plenaĝa homo diferencas de infano. 
-Do?... - demandis la ĉefpastro, larĝe malfermante la 
okulojn. 
-Mi parolis kun la Greko Dion, kiu estas mia plej eminenta arĥitekto, kaj li laŭdis mian planon - daŭrigis la faraono. 
- Kiel tombon por mi, mi volas konstrui rondan turon, kun 
eksteraj ŝtuparoj, tian, kia estas en Babelo... Mi konstruos ankaŭ templon, ne al Oziriso aŭ Izido, sed al la Sola Dio, kiun 
kredas ĉiuj: Egiptanoj, Ĥaldeanoj, Fenicianoj kaj Hebreoj... 
Mi volas, ke ĉi tiu templo estu simila al la palaco de reĝo 
Assar, kies planon Sargon donacis al mia patro... 
La ĉefpastro skuis la kapon. 
-Tio estas grandaj intencoj , mia sinjoro - respondis li - 
sed ne plenumeblaj... La babilonaj turoj pro sia formo estas
malfortikaj kaj facile renversiĝas, niaj konstruaĵoj daŭras jarcentojn... Oni ne povas konstrui templon al la Sola Dio, ĉar 
li bezonas nek manĝaĵojn, nek trinkaĵojn, kaj la tuta mondo 
estas Lia loĝejo. Kie do estas la templo, kiu povus enteni Lin? 
Kie la pastro, kiu kuraĝus fari al Li oferojn?... 
-Bone, ni do konstruu templon al Amon Ra - interrompis la faraono. 
-Jes, sed ne tian, kia estas la palaco de reĝo Assar. Ĉar ĝi 
estas asiria konstruaĵo, kaj al ni, Egiptanoj, ne konvenas imiti 
la barbarojn... 
-Mi ne komprenas vin... - interrompis la monarĥo iom 
incitita. 
-Aŭskultu min, nia sinjoro - diris Sem. - Rigardu limakojn, el kiuj ĉiu havas alian konkon: unu kunvolvitan, sed platan, alia kunvolvitan, sed longforman, alia similan al kesto... 
Same ĉiu popolo faras konstruaĵojn, konformajn al ĝia raso 
kaj gusto. Memoru ankaŭ, ke la egiptaj konstruaĵoj tiel diferencas de la asiriaj, kiel Egiptanoj de Asirianoj. Ĉe ni principa formo de ĉiu konstruaĵo estas la plej fortika el ĉiuj ŝtatoj. 
Ĉe Asirianoj principa formo estas la kubo, kiu facile difektiĝas 
kaj detruiĝas. Asiriano, fiera kaj vanta, metas siajn kubojn 
unu sur alia kaj konstruas multetaĝan domon, sub kies pezo 
disiĝas la tero. Egiptano, humila kaj prudenta, metas siajn 
detranĉitajn piramidojn unu post alia. Tiamaniere ĉe ni nenio 
pendas en la aero, sed ĉiu parto de la konstruaĵo sin apogas 
sur la tero. Jen kial niaj konstruaĵoj estas longaj kaj eternedaŭraj, la asiriaj - altaj kaj rompeblaj, kiel ilia ŝtato, kiu hodiaŭ rapide leviĝas, kaj de kiu post kelke da jarcentoj restos 
nur ruinoj. Asiriano estas kriema memlaŭdulo kaj en siaj konstruaĵoj ĉion metas ekstere: kolonojn, pentraĵojn, skulptaĵojn.
La modesta Egiptano kaŝas la plej belajn skulptaĵojn kaj kolonojn en la interno de la temploj, kiel saĝulo, kiu la altajn 
pensojn, sentojn kaj dezirojn kaŝas sur la fundo de sia koro, 
kaj ne ornamas per ili sian bruston aŭ dorson. Ĉe ni ĉio bela 
estas kaŝita: ĉe li ĉion oni faras por montrado. Asiriano, se li 
povus, distranĉus sian stomakon, por montri al la mondo kiel 
delikatajn aĵojn li manĝas... 
-Parolu... parolu!... - intermetis Ramzes. 
-Ne multe restis al mi por diri - daŭrigis Sem. - Mi volas nur turni vian atenton, sinjoro, al la ĝenerala formo de niaj 
konstruaĵoj. Kiam antaŭ kelke da jaroj mi estis en Ninivo, mi 
rigardis la asiriajn turojn, fiere leviĝantajn super la tero; ŝajnis al mi, ke tio estas furiozaj ĉevaloj, kiuj disŝirinte bridojn, 
stariĝas sur la postaj piedoj, sed tuj falos, aŭ eble rompos al 
si la krurojn. Kontraŭe, provu via sankteco ekrigardi de alta 
punkto egiptan templon. Kion ĝi rememorigas? Homon, kiu 
preĝas, kuŝante sur la tero. La du pilonoj estas manoj, levitaj 
al la ĉielo. La du muroj, ĉirkaŭantaj la korton, estas brakoj. La 
"ĉambrego de la kolonoj aŭ ĉiela" estas kapo; la ĉambroj de 
la "dia apero" kaj de la "oferaj tabloj" estas brusto, kaj la sekreta sanktejo estas koro de la pia Egiptano. Nia templo instruas nin, kiaj ni devas esti: "Havu manojn potencajn, kiel la 
pilonoj - diras ĝi al ni - kaj brakojn fortajn, kiel la muroj. 
Havu en la kapo saĝon tiel vastan kaj riĉan, kiel la vestiblo de 
la templo, animon puran, kiel la ĉambroj de la "dia apero" kaj 
de la "oferoj", kaj en la koro havu dion, ho Egiptano!... La asiriaj konstruaĵoj diras al sia popolo: "Leviĝu super la homojn, 
Asiriano, portu la kapon pli alte ol la aliaj!... Vi faros nenion 
grandan en la mondo, sed almenaŭ vi lasos multe da ruinoj 
..." Ĉu do vi havus kuraĝon, sinjoro - konkludis la ĉefpastro
- konstrui ĉe ni asiriajn templojn, imiti la popolon, kiun 
Egipto rigardas kun abomeno kaj malestimo?... 
Ramzes ekmeditis. Malgraŭ la leciono de Sem, ankoraŭ 
nun li opiniis, ke la asiriaj palacoj estas pli belaj, ol la egiptaj. 
Sed li tiel malamis Asirianojn, ke lia koro komencis ŝanceliĝi. 
-En tia okazo - respondis li - mi prokrastos konstruon 
de la templo kaj de mia tombo. Kaj vi, saĝuloj, kiuj estas favoraj al mi, preparu planojn de tiaj konstruaĵoj, ke ili transigu mian nomon al la plej malproksimaj generacioj. 
"Superhoma fiero plenigas la animon de ĉi tiu junulo!..." - 
diris al si la ĉefpastro kaj malĝoja adiaŭis la faraonon.
ĈAPITRO DEKUNUA 
Dume Pentuer sin preparis por reveni de Malsupra Egipto. Unuflanke li devis trovi po dektri reprezentantojn de 
la kamparanoj kaj metiistoj, kiel li promesis al la nova monarĥo. Laŭ lia opinio, la plej grava afero por Egipto estis forigi la maljustaĵojn kaj trouzojn, kiujn suferis la laborantaj 
klasoj. 
Tamen Pentuer estis pastro kaj ne nur ne deziris la falon de 
sia propra klaso, sed eĉ ne volis disŝiri la ligilojn, kiuj kunigis 
lin kun ĝi. 
Por montri sian fidelecon, Pentuer iris adiaŭi Herhoron. 
La altrangulo, iam potenca, akceptis lin kun rideto. 
-Malofta gasto... malofta gasto!... - ekkriis Herhor. - De 
la tempo, kiam vi povis fariĝi konsilisto de lia sankteco, vi ne 
montras vin al mi... Verdire, ne vi sola!... Sed, kio ajn okazos, 
mi ne forgesos viajn servojn, eĉ se vi ankoraŭ pli evitos min. 
-Mi ne estas konsilisto de nia sinjoro, mi ne evitas vian 
ekscelencon, al kies favoro mi ŝuldas tion, kio mi estas nun... 
- respondis Pentuer. 
-Mi scias, mi scias! - interrompis Herhor. - Vi ne akceptis la altan oficon, por ne labori por la pereo de la temploj. Mi 
scias, ke vi ne fariĝis konsilisto de ĉi tiu junulaĉo, simila al 
petola ĉevalo, kiu, kiel oni diras, regas nin... Sendube vi ne 
permesus al li sin ĉirkaŭi per perfiduloj, kiuj pereigos lin...
Pentuer ne dezirante paroli pri tiel danĝeraj aferoj, rakontis al Herhor, por kio li veturas en Malsupran Egipton. 
-Bone - respondis Herhor - Ramzes XIII kunvoku kunsidon de ĉiuj klasoj!... Li havas la rajton... Sed - aldonis li 
subite - mi bedaŭras, ke vi miksas vin je tio... Grandaj ŝan- 
ĝoj fariĝis en vi! Ĉu vi memoras, kion vi diris dum la manovroj apud Pi-Bailos, al mia adjutanto?... Mi rememorigos al vi: 
vi diris, ke oni devas limigi la trouzojn kaj la diboĉojn de la 
faraonoj. Kaj hodiaŭ... vi mem subtenas la infanajn pretendojn de la plej granda diboĉulo, kiun iam ajn havis Egipto. 
-Ramzes XIII - interrompis Pentuer - volas plibonigi la 
sorton de la popolo. Mi do estus malsaĝa kaj mizera, se mi, 
filo de kamparanoj, ne servus al li en ĉi tiu afero. 
-Sed vi ne demandas, ĉu vi ne malutilos nin, la pastraron?... 
Pentuer ekmiris. 
-Vi ja mem plibonigis la sorton de la kamparanoj, apartenantaj al la temploj! - ekkriis li. - Cetere mi havas vian 
permeson... 
-Kion?... kian? - demandis Herhor. 
-Rememorigu al vi via ekscelenco la nokton, dum kiu, en 
la templo de Set, ni akceptis Beroeson. Mefres diris tiam, ke 
Egipto falis de la malleviĝo de la pastraro, mi certigis, ke la 
mizero de la popolo estas la kaŭzo de la malfeliĉo de la ŝtato. Al tio, se la memoro ne trompas min, vi respondis: "Mefres zorgu pri la releviĝo de la pastraro, Pentuer pri la plibonigo de la sorto de la kamparanoj... Kaj mi antaŭzorge malhelpos la militon inter Egipto kaj Asirio." 
-Vi vidas do - interrompis la ĉefpastro - ke vi havas la 
devon agi kun ni, ne kun Ramzes.
-Ĉu li volas militon kontraŭ Asirio? - respondis energie 
Pentuer. - Aŭ eble li malhelpas la pastrojn akiri saĝon?... Li 
volas doni al la popolo ripozon ĉiun sepan tagon, kaj poste 
donaci al ĉiu kamparana familio pecon da tero... Kaj via ekscelenco ne diru al mi, ke la faraono volas ion malbonan, ĉar 
oni konstatis en la bienoj de la pastroj, ke kamparano libera 
kaj posedanta sian kampon laboras pli bone ol sklavo. 
-Mi tute ne kontraŭstaras la reformojn por la popolo! - 
ekkriis Herhor. - Sed mi estas certa, ke Ramzes faros nenion 
por la popolo. 
-Sendube nenion, se vi rifuzos monon... 
-Eĉ se oni donus al li unu piramidon da oro kaj arĝento, 
kaj duan da juveloj, li faros nenion, ĉar li estas petolema bubo, kiun la asiria ambasadoro Sargon neniam nomis alie ol 
"flavbekulo"... 
-La faraono havas grandajn kapablojn... 
-Sed li scias nenion, li konas nenion!... - diris Herhor. - 
Li apenaŭ metis la piedon en la superan lernejon, el kiu li plej 
rapide forkuris. Kaj tial hodiaŭ en la aferoj de la regado li 
estas kvazaŭ blindulo, kvazaŭ infano, kiu kuraĝe dismetas la 
damojn, sed tute ne scias ludi ilin. 
-Tamen li regas... 
-Ĉu tio estas regado, Pentuer! - respondis la ĉefpastro 
kun rideto. - Li fondis novajn militajn lernejojn, pligrandigis kvanton de la regimentoj, armas la tutan popolon, promesas festojn al la popolaĉo... Sed kiel li plenumos tion?... Vi 
restas malproksime de li, vi do scias nenion; sed mi certigas 
al vi, ke li donante la ordonojn, tute ne konsideras, kiu plenumos ilin? kiel? kiajn sekvojn ili havos? Al vi ŝajnas, ke li 
regas. Tio estas mi, kiu regas, mi seninterrompe regas, mi,
kiun li forpelis de si... Mi estas la kaŭzo, ke hodiaŭ malpli da 
impostoj alfluas al la trezorejo, sed estas ankaŭ mi, kiu malhelpas ribelojn de la kamparanoj, kiuj jam eksplodus; dank' al 
mi ili ne forlasas la laborojn ĉe la kanaloj, akvobaroj kaj ŝoseoj. Fine, mi jam dufoje detenis Asirion, kiu volis proklami 
militon kontraŭ ni, kiun ĉi tiu frenezulo provokas per siaj militaj preparoj... Ramzes regas!... Li nur faras malordon. Vi 
havis provon de lia mastrumado en Malsupra Egipto: li trinkis, diboĉis, venigis novajn kaj novajn knabinojn kaj sin okupis, oni diras, per administrado de la nomesoj, sed li komprenis nenion, absolute nenion. Sed plej malbone estas, ke li kuniĝis kun Fenicianoj, bankrotintaj nobeloj kaj diversaj perfiduloj, kiuj puŝas lin al la pereo... 
-Kaj la venko apud Sodaj Lagoj? - demandis Pentuer. 
-Mi ne neas lian energion kaj liajn konojn de la milita arto 
- respondis Herhor. - Tio estas la sola afero, kiun li scias. 
Sed diru vi mem, ĉu li gajnus la batalon apud Sodaj Lagoj, sen 
via helpo, sen la helpo de la aliaj pastroj?... Mi ja scias, ke vi 
komunikis al li detalojn pri ĉiu movo de la libia bando... Kaj 
nun pensu, ĉu Ramzes, eĉ kun via helpo, povus gajni batalon, 
ekzemple, kontraŭ Nitager?... Nitager estas majstro, Ramzes 
estas nur metia lernanto. 
-Per kio do finiĝos via malamo? - demandis Pentuer. 
-Malamo!... - ripetis la ĉefpastro. - Ĉu mi povas malami flavbekulon, kiu cetere estas tiel ĉirkaŭita de ĉiuj flankoj, 
kiel cervo de ĉasistoj, en intermonto? Sed mi devas konfesi, 
ke lia regado estas tiel malutila por Egipto, ke, se Ramzes 
havus fraton, aŭ se Nitager estus pli juna, ni jam forigus la 
nunan faraonon...
-Kaj via ekscelenco fariĝus lia posteulo!... - eksplodis 
Pentuer. 
Herhor ne ofendiĝis. 
-Strange vi malsaĝiĝis, Pentuer - respondis li, levante la 
ŝultrojn - de la tempo, kiam vi faras politikon je via propra 
konto. Kompreneble, se faraono mankus, mi havus la devon 
fariĝi faraono, kiel la ĉefpastro de teba Amon kaj la estro de 
la plej alta pastra kolegio. Sed por kio? Ĉu jam de dekkelko da 
jaroj mi ne posedas pli grandan povon ol la faraonoj?... Aŭ ĉu 
hodiaŭ, mi, la forpelita ministro de milito, ne faras en la ŝtato, kion mi opinias necesa?... La samaj ĉefpastroj, trezoristoj, 
juĝistoj, nomarĥoj, eĉ generaloj, kiuj nun evitas min, devas 
plenumi ĉiun sekretan ordonon de la plej alta kolegio, portanta mian sigelon?... Ĉu vi mem kuraĝus kontraŭstari al ili?... 
Pentuer mallevis la kapon. Se malgraŭ la morto de Ramzes 
XII ne malaperis la plej alta sekreta pastra kolegio, Ramzes 
XIII devas aŭ cedi al ĝi, aŭ konduki kontraŭ ĝi mortan batalon. 
La faraono havis ĉe sia flanko la tutan popolon, la tutan 
armeon, multe da pastroj kaj la plimulton da civilaj altranguloj La kolegio povis kalkuli apenaŭ je kelke da miloj da partianoj, je siaj trezoroj kaj je sia senfine saĝa organizo. La fortoj 
estis tute neegalaj, sed la rezultato de la batalo tre duba. 
-Vi do decidis pereigi la faraonon!... - murmuretis Pentuer. 
-Tute ne. Ni nur volas savi la ŝtaton. 
-En tia okazo, kion devas fari Ramzes XIII?... 
-Kion li faros?... mi ne scias - respondis Herhor. - Sed 
mi scias, kion faris lia patro. Ramzes XII ankaŭ komencis la 
regadon per ignoranteco kaj despotismo; sed kiam la mono
mankis al li, kaj la plej fervoraj partianoj komencis lin malŝati, 
li sin turnis al la dioj. Li ĉirkaŭis sin per pastroj, lernis de ili, 
eĉ edziĝis kun la filino de la ĉefpastro, de Amenhotep... Kaj 
post dekkelko da jaroj li sukcesis fariĝi ĉefpastro ne sole pia, 
sed eĉ tre saĝa. 
-Kaj se la faraono ne obeos ĉi tiun konsilon? 
-Ni ekzistos sen li - diris Herhor, 
Post momento li daŭrigis: 
-Aŭskultu min, Pentuer. Mi scias ĉion, kion faras, eĉ kion 
pensas via faraono, kiu cetere ne estas ankoraŭ solene kronita, estas do nenio por ni. Mi scias, ke li volas fari la pastrojn 
siaj servistoj, kaj sin la sola estro de Egipto. Sed tia intenco 
estas malsaĝaĵo, eĉ perfido. Ne la faraonoj, vi scias tion tre 
bone, kreis Egipton, sed la dioj kaj pastroj. Ne la faraonoj mezuras la leviĝon de Nilo kaj reguligas ĝin; ne la faraonoj instruas la popolon semi, rikolti, eduki brutojn. Ne la faraonoj 
resanigas malsanojn de la loĝantoj kaj gardas sendanĝeron de 
la ŝtato kontraŭ la eksteraj malamikoj. Kio do okazus, diru 
mem, se la pastraro donus Egipton al la fantazio de la faraonoj. La plej saĝa el ili havas sperton de kelkdeko da jaroj; sed 
la pastraro esploris kaj lernis dum dekoj da jarmiloj... La plej 
potenca monarĥo havas unu paron da okuloj kaj manoj; ni, 
ni posedas milojn da okuloj kaj manoj en ĉiuj nomesoj kaj 
regnoj... Ĉu do la agado de la faraono povas esti komparata 
kun la nia, kaj se la opinioj diferencas, kiu devas cedi, ni aŭ 
li?... 
-Kion mi devas nun fari? - intermetis Pentuer. 
-Faru, kion ordonas al vi ĉi tiu junulaĉo, kondiĉe ke vi ne 
perfidos la sanktajn misterojn. Kaj la ceteron... lasu al la tempo... Mi sincere deziras, ke la junulo, nomata Ramzes XIII,
revenu sur la vojon de la prudento, kaj mi supozas, ke li tion 
farus, se... se li ne estus ligita kun abomenaj perfiduloj, super kiuj jam pendas la mano de la dioj. 
Pentuer adiaŭis la ĉefpastron, plena de malĝojaj antaŭ- 
sentoj; tamen li ne perdis kuraĝon, sciante, ke kion ajn li akiros hodiaŭ por la plibonigo de la sorto de la popolo, tio jam 
restos, eĉ se la faraono sin klinus antaŭ la potenco de la pastroj. 
"En la plej malbona situacio - pensis li - ni faru, kion ni 
povas kaj devas. Iam la rilatoj pliboniĝos, kaj la nuna semo 
donos fruktojn." 
Tamen li decidis forlasi la propagandon inter la popolo. 
Kontraŭe, li estis preta trankviligi la malpaciencajn, por ke ili 
ne pligrandigu la embarasojn de la faraono. 
Post kelke da semajnoj Pentuer penetris en la limojn de 
Malsupra Egipto, serĉante survoje plej prudentajn kamparanojn kaj metiistojn, el kiuj oni povus elekti delegitojn por la 
kunveno, kiun kunvokis la faraono. Ĉie dum la vojaĝo li trovis signojn de granda ekscito: kamparanoj kaj metiistoj postulis, ke oni donu al ili ripozon ĉiun sepan tagon kaj pagu por 
ĉiuj publikaj laboroj, kiel estis iam. Kaj nur dank' al la admonoj de la pastroj de diversaj temploj ne eksplodis ĝenerala 
ribelo, aŭ almenaŭ oni ne interrompis la laborojn. 
Samtempe li rimarkis kun miro kelkajn novajn fenomenojn, kiujn li ne vidis antaŭ unu monato. 
Unue, la popolo sin dividis en du partiojn. Unuj estis partianoj de la faraono kaj malamikoj de la pastroj, aliaj indignis 
kontraŭ Fenicianoj. Unuj pretendis, ke la pastroj devas liveri al la faraono la trezorojn de Labirinto, aliaj murmuretis, ke 
la faraono tro protektas la fremdulojn.
Sed plej stranga estis la famo, kiu venis oni ne scias de kie, 
ke Ramzes XIII montris simptomojn de frenezo!... Same kiel 
lia pli aĝa sampatra frato, kiun pro la sama kaŭzo oni forigis 
de la trono. Pri ĉi tiu famo parolis la pastroj skribistoj, eĉ 
kamparanoj. 
-Kiu rakontas al vi tiajn mensogojn?... - demandis Pentuer sian konatan inĝenieron. 
-Tio ne estas mensogo - respondis la inĝeniero - sed 
malĝoja vero... En la tebaj palacoj oni vidis la faraonon tute 
nudan, kurantan en la ĝardenoj. Foje nokte lia sankteco, sub 
la fenestro de reĝino Nikotris, suriris la arbon kaj parolis kun 
si mem. 
Pentuer certigis lin, ke antaŭ du semajnoj li vidis la faraonon, kiu ĝuas bonan sanon. Sed li tuj rimarkis, ke la inĝeniero 
ne kredas al li. 
"Tia estas afero de Herhor!... - pensis li. - Cetere nur la 
pastroj povus havi tiel rapide novaĵojn de Teboj..." 
Por unu momento li tute perdis la deziron elekti la delegitojn, sed baldaŭ li reakiris la energion, ĉiam ripetante al si, 
ke kion la popolo ricevos hodiaŭ, ĝi ne povas perdi morgaŭ 
... Se nur ne okazos io eksterordinara!... 
Apud Memfiso, norde de la piramidoj kaj Sfinkso, jam sur 
la limo de la sabloj, estis malgranda templo de la diino Nut. 
Tie loĝis maljuna pastro Menes, inĝeniero, la plej granda 
astronomo de Egipto. 
Kiam en la ŝtato oni faris grandan konstruaĵon aŭ novan 
kanalon, Menes iris al la loko kaj desegnis la planon. Ekster 
tiaj okazoj li vivis malriĉa kaj sola en sia templo, nokte observante la stelojn, tage laborante ĉe strangaj aparatoj. 
De kelke da jaroj Pentuer ne estis en tiu loko, kaj nun malagrable impresis lin ĝia mizero kaj izoleco. La brika barilo 
disfaladis, en la ĝardeno sekiĝis la arboj, en la korto vagis 
malgrasa kaprino kaj kelke da kokinoj. 
Apud la templo estis neniu. Nur kiam Pentuer komencis 
voki, el la pilono eliris maljuna homo. Li havis nudajn piedojn, sur la kapo malpuran kufon, kiel la kamparanoj, ĉirkaŭ 
la koksoj ĉifonan zonon, kaj sur la dorso panteran felon, kiu 
perdis la harojn. Malgraŭ tio lia eksteraĵo estis plena de memrespekto kaj lia vizaĝo de inteligenteco. Li fikse rigardis la 
gaston kaj diris: 
-Aŭ mi eraras, aŭ vi estas Pentuer? 
-Vere mi estas Pentuer - diris la veninto kaj kore ĉirkaŭ- 
prenis la maljunulon. 
-Ho! Ho!... - ekkriis Menes (tio estis li). - Mi vidas, ke vi 
ŝanĝiĝis sur la reĝaj plankoj. Vi havas glatan haŭton, pli blankajn manojn kaj oran ĉenon sur la kolo. Tiajn ornamojn longe 
devus atendi la diino de la ĉiela oceano, la patrino Nut!... 
Pentuer volis demeti la ĉenon; sed Menes haltigis lin kun 
rideto. 
-Lasu - diris li. - Se vi scius, kiajn juvelojn ni havas sur 
la ĉielo, vi ne rapidus oferi oron... Do vi venas loĝiĝi ĉe ni?... 
Pentuer skuis la kapon. 
-Ne - respondis li. - Mi venas nur por saluti vin, dia 
majstro. 
-Kaj poste ree al la kortego?...- ridis la maljunulo. - Ho 
vi, vi!... se vi scius, kion vi perdas forlasante la saĝon por la 
palacoj, vi estus la plej malfeliĉaj homoj... 
-Ĉu vi estas sola, majstro? 
-Kvazaŭ palmo en la dezerto, precipe hodiaŭ, kiam mia
surdmutulo iris kun korbo Memfison almozpeti ion por la 
patrino de Ra kaj por ŝia pastro. 
-Tio ne tedas vin?... 
-Min?... - ekkriis Menes. - Dum la tempo, kiam mi vin 
ne vidis, mi forŝiris de la dioj kelke da misteroj, kiujn mi ne 
ŝanĝus je la du kronoj de Egipto. 
-Ĉu tio estas sekreto?... - demandis Pentuer. 
-Kia sekreto!... Antaŭ unu jaro mi finis la mezuradon kaj 
kalkulojn pri la grando de la tero... 
-Kion tio signifas? 
-Vi ja scias, ke la tero ne estas ebena, kiel tablo, sed ke ĝi 
estas grandega globo, sur kies supraĵo troviĝas la maroj, landoj kaj urboj... 
-Tio estas konata - diris Pentuer. 
-Ne de ĉiuj - respondis Menes. - Sed jen kio tute ne 
estis konata: kiel granda estas la globo? 
-Kaj vi scias? - demandis Pentuer preskaŭ timigita. 
-Mi scias. Nia infanterio marŝas dum unu tago ĉirkaŭ dek 
tri egiptajn mejlojn1. La tera globo estas tiel grandega, ke niaj 
soldatoj farus la plenan ĉirkaŭiron dum kvin jaroj... 
-Dioj!... - ekkriis Pentuer. - Ĉu vi ne timas, patro, pensi pri tiaj aferoj... 
Menes levis la ŝultrojn. 
-Mezuri la grandon de piramido aŭ de la tero estas tute 
la sama afero. Mi faris pli malfaciliajn aferojn, ĉar mi sukcesis mezuri la interspacon inter mia templo kaj la palaco de la 
faraono, ne transirante Nilon... 
-Terure!... - murmuretis Pentuer. 
-Kia teruro?... Sed mi malkovris aferon, kiun vere vi ĉiuj 
1 Tri geografiaj mejloj.
timos... Sed pri tio parolu al neniu. En la monato Paofi ni 
havos mallumiĝon de la suno... tage fariĝos nokto... Kaj mi 
mortu de malsato, se en miaj kalkuloj mi eraris nur je la dudekono de unu horo. 
Pentuer tuŝis la amuleton, kiun li havis sur la brusto kaj 
diris preĝon. Poste li demandis: 
-Mi legis en la sanktaj libroj, ke jam multfoje, por turmenti la homojn, tagmeze fariĝis nokto. Sed kio tio estas? Mi ne 
komprenas. 
-Ĉu vi vidas la piramidojn? - demandis subite Menes, 
montrante al la dezerto. 
-Mi vidas. 
-Kaj nun metu vian manon antaŭ la okuloj... Ĉu vi vidas 
la piramidojn? Vi ne vidas. La mallumiĝo de la suno estas 
sama afero: inter la suno kaj ni sin metas la luno, kovras la 
patron de la lumo kaj faras nokton... 
-Kaj tio ĉi okazos ĉe ni? - demandis Pentuer. 
-En la monato Paofi. Mi jam skribis pri tio al la faraono, 
pensante, ke rekompence li sendos oferon al nia malzorgata 
templo. Sed li, leginte la leteron, priridis min kaj ordonis al 
mia sendito doni la leteron al Herhor... 
-Kaj Herhor? 
-Li donis al ni tridek mezurojn da hordeo. Li estas la sola 
homo en Egipto, kiu respektas saĝon; la juna faraono estas 
senpripensa. 
-Ne estu severa por li, patro - intermetis Pentuer. - 
Ramzes XIII volas plibonigi la sorton de la kamparanoj kaj 
metiistoj; li donos al ili ripozon ĉiun sepan tagon, malpermesos bati ilin sen juĝo, eble donacos al ili teron... 
-Kaj mi diras al vi, ke li estas senpripensa - respondis la
incitita Menes. - Antaŭ du monatoj mi sendis al li grandan 
planon por plifaciligi la laboron de la kamparanoj, kaj... li ankaŭ mokis min!... Li estas ignoranto kaj malhumilulo. 
-Patro, vi antaŭjuĝas... Sed diru al mi vian planon, kaj 
eble mi helpos plenumi ĝin. 
-Plano!... - ripetis la maljunulo. - Tio ne estas plu plano, sed realaĵo... 
Li leviĝis de la benko kaj ili ambaŭ iris al la lageto en la ĝardeno, apud kiu staris laŭbo, perfekte kovrita de grimpantaj 
kreskaĵoj. En la laŭbo troviĝis granda rado, metita sur horizontala akso, kun multo da malgrandaj siteloj sur la ĉirkaŭo. 
Menes eniris en la internon de la rado kaj komencis movi ĝin 
per la piedoj; la rado turniĝis, la siteloj ĉerpis akvon el la lageto kaj verŝis ĝin en trogon, metitan pli alte. 
-Interesa aparato! - diris Pentuer. 
-Kaj ĉu vi divenos, kion ĝi povas fari por la egipta popolo? 
-Ne. 
-Imagu do, ke la rado estas kvin aŭ dek fojojn pli granda, 
kaj ke en ĝia interno, anstataŭ homo, paŝas kelke da paroj da 
bovoj... 
-Io... io ŝajnas al mi - intermetis Pentuer - sed mi ne 
komprenas ankoraŭ bone. 
-Tio estas tiel simpla! - respondis Menes. - Per la helpo de ĉi tiu rado, bovoj aŭ ĉevaloj povus ĉerpi akvon el Nilo 
kaj verŝi ĝin en pli kaj pli suprajn kanalojn... kaj tiamaniere 
la du milionoj da homoj, kiuj hodiaŭ laboras ĉe la siteloj, povus ripozi... Nun vi vidas, ke la saĝo donas pli da feliĉo al la 
homoj ol la faraonoj. 
Pentuer skuis la kapon.
-Kiom da ligno oni bezonus por tio! - diris li - kiom da 
bovoj, la paŝtaĵo!... Ŝajnas al mi, patro, ke via rado ne anstataŭos la sepan tagon de ripozo. 
-Mi vidas - respondis Menes, levante la ŝultrojn - ke la 
rangoj ne alportis al vi utilon. Sed kvankam vi perdis la sagacecon, kiun mi admiris en vi, mi montros al vi ankoraŭ ion... 
Eble iam vi revenos al la scienco, kaj kiam mi mortos, vi volos labori por pliperfektigi kaj diskonigi miajn eltrovojn. 
Ili revenis al la pilono, kaj Menes metis iom da ligno sub 
kupran kaldronon. Li blovis sur la flamojn kaj baldaŭ akvo 
komencis boli. 
El la kaldrono elstaris vertikala tubo, kovrita per peza ŝtono. Kiam la akvo eksiblis en la kaldrono, Menes diris: 
-Stariĝu ĉi tie kaj rigardu... 
Li ekmovis turnilon, aligitan al la tubo kaj subite la peza 
ŝtono estis ĵetita supren, kaj la ĉambro pleniĝis per kolonoj de 
varmega vaporo... 
-Mirindaĵo! - ekkriis Pentuer. 
Sed tuj li trankviliĝis kaj demandis: 
-Kaj ĉi tiu ŝtono, kiel ĝi plibonigos la sorton de la popolo? 
-La ŝtono neniel - respondis la saĝulo, jam malpacienca. 
- Sed vere, mi diras al vi kaj tion memoru: venos tago, ke ĉevalo kaj bovo anstataŭos la homan laboron, kaj la bolanta 
akvo anstataŭos la ĉevalon kaj bovon. 
-Sed kian profiton la kamparanoj havos de tio?... - 
insistis Pentuer. 
-Ve al mi! - ekkriis Menes, kaptante sin je la kapo. - Mi 
ne scias, ĉu vi maljuniĝis aŭ malsaĝiĝis, sed la kamparanoj 
kovris al vi la tutan mondon, vualis vian inteligenton. Se la
saĝuloj atentus nur la kamparanojn, ili devus ĵeti for siajn librojn kaj kalkulojn kaj fariĝi paŝtistoj... 
-Ĉiu afero devas alporti utilon - intermetis nekuraĝe 
Pentuer... 
-Vi kortegaj homoj - diris Menes maldolĉe - ofte uzas 
du mezurojn! Se Feniciano alportas al vi rubenon aŭ safiron, 
vi ne demandas: kia estas profito de ili? sed vi aĉetas la ŝtonon kaj ŝlosas ĝin en kesto. Sed kiam saĝulo venas al vi kun 
eltrovo, kiu povus ŝanĝi la aspekton de la mondo, vi tuj demandas: kia estas profito de ĝi?... Sendube timo ekregas vin, 
ke la esploranto de la naturo postulos plenmanon da hordeo 
por la objekto, kiun ne komprenas via animo. 
-Vi koleras, patro.... Ĉu mi volis ĉagreni vin?... 
-Mi ne koleras, sed bedaŭras. Ankoraŭ antaŭ dudek jaroj 
ni estis en la templo kvin, laborantaj por malkovri misterojn 
de la naturo. Hodiaŭ mi restis sola kaj pro dioj! mi ne povas 
trovi ne sole posteulon, sed eĉ homon, kiu komprenus min. 
-Certe, patro, mi restus ĉi tie ĝis la morto, por ekkoni viajn diajn projektojn - respondis Pentuer. - Sed diru, ĉu mi 
povas hodiaŭ ŝlosi min en templo, kiam estas pesata sorto de 
la ŝtato, feliĉo de la simpla popolo kaj kiam mia rolo... 
-Povas influi la sorton de la lando kaj de kelke da milionoj da kamparanoj?... - interrompis moke Menes. -Ho vi, 
plenaĝaj infanoj en tiaroj kaj ĉenoj de altranguloj! Ĉar permesite estas al vi ĉerpi akvon el Nilo, tuj ŝajnas al vi, ke vi povas 
haltigi la leviĝon aŭ malleviĝon de la rivero. Vere, ne alie pensas ŝafino, kiu sekvante la aron, imagas, ke ŝi kondukas ĝin. 
-Sed pripensu, majstro. La juna faraono havas koron plenan de nobleco, li volas doni al la popolo ripozon ĉiun sepan 
tagon, justan juĝadon, eĉ teron...
Menes skuis la kapon. 
-Ĉio ĉi - diris li - estas vantaj aferoj. La junaj faraonoj 
maljuniĝas, kaj la popolo... la popolo havis jam multfoje ripozon ĉiun sepan tagon, kaj poste perdis ĝin... Ah, se nur tio 
ŝanĝiĝus! Kiom da dinastioj kaj pastroj pasis en Egipto de tri 
mil jaroj, kiom da urboj kaj temploj disfalis en ruinojn, eĉ 
novaj tavoloj de tero formiĝis. 
Ĉio ŝanĝiĝis, ekster tio, ke du kaj du estas kvar, ke triangulo estas duono de kvarangulo, ke la luno povas kovri la sunon, kaj ke la bolanta akvo povas ĵeti supren ŝtonon... En ĉi 
tiu pereema mondo daŭras kaj restas nur la saĝo. Ve al tiu, 
kiu por aferoj pasantaj, kiel la nuboj, forlasas la eternajn! Lia 
koro neniam ĝuos trankvilon, lia animo balanciĝos, kiel ŝipeto dum ventego. 
-La dioj parolas per via buŝo, majstro - respondis Pentuer post pripenso - sed apenaŭ unu homo el milionoj povas fariĝi ilia instrumento... Kaj tio estas bona. Ĉar kio okazus, se la kamparanoj tutajn noktojn rigardus la stelojn, la 
soldatoj farus kalkulojn, la altranguloj kaj faraono, anstataŭ 
regi, ĵetus ŝtonojn per la helpo de bolanta akvo? Antaŭ ol la 
luno unu fojon ĉirkaŭirus la teron, ĉiuj devus morti de malsato... Fine, neniu rado, neniu kaldrono defendus la landon 
kontraŭ atako de la barbaroj, nek disdonus juston al la plendantoj. Do - konkludis Pentuer - kvankam la saĝo estas 
kvazaŭ la suno, sango kaj spiro, ni ne povas ĉiuj esti saĝuloj. 
Al tiuj vortoj Menes respondis plu nenion. 
Kelke da tagoj pasigis Pentuer en la templo de la dia Nut, 
rigardante kun plezuro jen la sablan maron, jen la fruktodonan valon de Nilo. Kun Menes li observis la stelojn, rigardis 
la radon por la ĉerpado de akvo, iafoje promenis al la piramidoj. Li admiris la simplecon kaj genion de sia majstro, sed en 
la animo li pensis: 
"Menes estas sendube dio, enkorpigita en homa figuro, kaj 
tial li ne zorgas pri la surtera vivo. Lia rado por ĉerpi la akvon 
ne estos akceptita en Egipto, ĉar unue ligno mankas al ni, due 
por movi tiajn radojn oni bezonus centon da miloj da bovoj, 
kaj kie trovi por ili paŝtaĵon, eĉ en Supra Egipto?..."
ĈAPITRO DEKDUA 
En la tempo kiam Pentuer veturis tra la lando, elektante la 
reprezentantojn, Ramzes XIII loĝis en Teboj kaj edzigis 
sian favoraton Tutmozison. 
Antaŭ ĉio la sinjoro de la du mondoj, ĉirkaŭita de belega 
sekvantaro, alveturis en orita kaleŝo en la palacon de lia ekscelenco Antef, la nomarĥo de Teboj. La granda sinjoro elkuris renkonte al la monarĥo ĝis la pordego kaj, demetinte de 
la piedoj multekostajn sandalojn, surgenue helpis Ramzeson 
malsupreniri. 
Rekompence por ĉi tiu honoro, la faraono donis al li sian 
manon por kisi kaj diris, ke de ĉi tiu momento Antef fariĝas 
lia amiko kaj havas la rajton eĉ en la tronan ĉambregon eniri, ne demetante la ŝuojn. 
Kaj kiam ili atingis la grandegan salonon de la palaco de 
Antef, la sinjoro diris en la ĉeesto de la tuta sekvantaro: 
-Mi scias, nobla Antef, ke kiel viaj respektindaj antaŭuloj 
loĝas en plej belaj tomboj, same vi, ilia filo, estas la plej eminenta el la nomarĥoj de Egipto. Kaj vi sendube scias, ke en 
mia kortego kaj armeo, same kiel en mia reĝa koro, la unuan lokon okupas mia favorato, la ĉefo de la gvardio, Tutmozis. 
Laŭ opinio de la saĝuloj, malbone faras la riĉulo, kiu sian 
plej multvaloran ŝtonon ne metas en plej belan ringon. Kaj 
ĉar via gento, Antef, estas por mi la plej kara, kaj Tutmozis la
plej amata, mi do projektis kunigi vin unu kun la alia. Tio 
facile povas esti farita, se via filino, la bela kaj saĝa Hebron, 
akceptos Tutmozison kiel edzon. 
Al tio la nobla Antef respondis: 
-Via sankteco, sinjoro de la vivanta kaj de la okcidenta 
mondo! Kiel la tuta Egipto kaj ĉio, kio estas en ĝi, apartenas 
al vi, same ĉi tiu domo kaj ĉiuj loĝantoj estas via propraĵo. Kaj 
se vi deziras en via koro, ke mia filino fariĝu edzino de via 
favorato Tutmozis, estu do tiel... 
Nun la faraono rakontis al Antef, ke Tutmozis havas dudek 
talentojn de jara salajro el la trezorejo kaj grandajn proprajn 
bienojn en diversaj nomesoj. Siaflanke la nobla Antef diris, ke 
lia sola filino Hebron havos kvindek talentojn jare kaj la rajton profiti de la bienoj de la patro en la nomesoj, en kiuj por 
pli longa tempo haltos la reĝa kortego. 
Ĉar Antef ne posedis filon, lia tuta grandega kaj senŝulda 
riĉaĵo devis iam transiri en la manojn de Tutmozis, kun la 
ofico de la nomarĥo de Teboj, se estos la volo de lia sankteco. 
Kiam la interkonsento estis farita, Tutmozis venis de la 
korto, dankis Antefon unue pro tio, ke li donas sian filinon al 
tia mizerulo, kaj due pro tio, ke li tiel bone ŝin edukis. Samtempe oni decidis, ke la edziĝa ceremonio havos lokon post 
kelke da tagoj, ĉar Tutmozis, kiel la ĉefo de la gvardio, ne havas tempon por tro longaj preparaj solenoj. 
-Mi deziras al vi feliĉon, mia filo - finis Antef kun rideto - kaj grandan paciencon. Ĉar mia plej amata filino Hebron havas jam dudek jarojn, estas la unua elegantulino en 
Teboj kaj kutimis havi sian propran volon! 
Pro la dioj!... mi diras al vi, ke mia povo super Teboj ĉiam
finiĝis ĉe la pordeto de la ĝardeno de mia filino. Kaj mi timas, 
ke via generala rango faros sur ŝin ne pli grandan impreson. 
Poste la nobla Antef invitis la gastojn al luksa festeno, dum 
kiu aperis la bela Hebron kun granda sekvantaro de siaj kunulinoj. 
En la manĝoĉambro staris multe da tabloj por du kaj kvar 
personoj kaj unu pli granda por la faraono, sur estrado. Por 
honori Antefon kaj sian favoraton, lia sankteco proksimiĝis al 
Hebron kaj invitis ŝin al sia tablo. 
Hebron estis vere bela, kaj faris impreson de persono plena 
de sperto, kio ne estis maloftaĵo en Egipto. Ramzes baldaŭ 
rimarkis, ke la fianĉino tute ne atentas sian estontan edzon, 
kaj sendas esprimplenajn rigardojn al li, la faraono. 
Ankaŭ tio ne estis maloftaĵo en Egipto. 
Kiam la gastoj sidiĝis ĉe la tabloj, kiam eksonis la muziko 
kaj dancistinoj komencis disporti al la festenantoj vinon kaj 
florojn, Ramzes diris: 
-Ju pli longe mi rigardas vin, Hebron, des pli forte mi miras. Se ĉi tien enirus fremdulo, li pensus, ke vi estas diino aŭ 
ĉefpastrino, sed neniam, ke vi estas feliĉa fianĉino. 
-Vi eraras, sinjoro - respondis ŝi. - En ĉi tiu momento 
mi estas feliĉa, sed ne de mia fianĉiĝo... 
-Kiel tio estas ebla? - interrompis la faraono. 
-La edziĝo ne logas min kaj certe mi preferus fariĝi la ĉefpastrino de Izido, ol edzino... 
-Kial do vi edziniĝas? 
-Mi faras tion por la patro, kiu volas nepre havi heredonton de sia gloro. Kaj precipe, ĉar vi tion deziras, sinjoro... 
-Ĉu Tutmozis povus ne plaĉi al vi? 
-Tion mi ne diras. Tutmozis estas bela, estas unua elegantulo en Egipto, bele kantas kaj ricevas premiojn en la ludoj. 
Lia rango de ĉefo de la gvardio de via sankteco estas unu el 
la plej altaj en la lando. Malgraŭ tio, se la patro ne petus min 
kaj vi ne ordonus, mi ne fariĝus lia edzino... Cetere eĉ tiel mi 
ne estos!... Al Tutmozis sufiĉas mia riĉaĵo kaj la titoloj, kiujn 
li heredos de mia patro, kaj la reston li trovos ĉe la dancistinoj. 
-Kaj li scias pri sia malfeliĉo? 
Hebron ekridetis. 
-Li scias de longe, ke eĉ se mi ne estus filino de Antef, sed 
de lasta el la paraŝitoj, mi ne donus min al homo, kiun mi ne 
amas. Kaj mi povus ami nur superan ol mi. 
-Ĉu vi diras tion serioze? - ekmiris Ramzes. 
-Mi ja havas dudek jarojn, do jam de ses jaroj ĉirkaŭas 
min adorantoj. Sed baldaŭ mi ekkonis ilian valoron... Kaj 
hodiaŭ mi preferus aŭskulti interparoladojn de saĝaj pastroj, 
ol kantojn kaj amindumojn de elegantaj junuloj. 
-En tia okazo, mi ne devus sidi apud vi, Hebron, ĉar mi ne 
estas eĉ elegantulo kaj tute ne posedas la saĝon de la pastroj 
... 
-Ho vi, sinjoro, estas iu pli granda - respondis ŝi, forte 
ruĝiĝante. - Vi estas militestro, kiu venkis... Vi estas vivega 
kiel leono, rapida kiel vulturo... Antaŭ vi milionoj falas sur la 
vizaĝon, la ŝtatoj tremas... Ĉu mi ne scias, kian teruron naskas via nomo en Tiro kaj Ninivo? La dioj povus envii vian 
potencon... 
Ramzes konfuziĝis. 
-Hebron, Hebron... Se vi scius, kian maltrankvilon vi semas en mia koro!... 
-Jen kial - diris ŝi - mi konsentas edziniĝi kun Tutmozis... Mi estos pli proksima al via sankteco kaj, almenaŭ ĉiun 
kelkon da tagoj, mi vidos vin, sinjoro... 
Dirinte tion, ŝi leviĝis de la tablo kaj foriris. 
Antef rimarkis ŝian agon kaj timigite alkuris al Ramzes. 
-Ho sinjoro! - ekkriis li - ĉu mia filino diris ion nekonvenan?... Ŝi estas nedresebla leonino... 
-Trankviliĝu - respondis la faraono. - Via filino estas 
plena de saĝo kaj seriozeco. Ŝi eliris, ĉar ŝi rimarkis, ke la vino 
de via ekscelenco tro gajigas la festenantojn. 
Efektive, en la salono regis granda bruo, tiom pli, ke Tutmozis, forlasinte la rolon de vic-mastro, fariĝis la plej viva 
festenanto. 
-Konfidence mi diros al via sankteco - murmuretis Antef - ke la kompatinda Tutmozis devos sin gardi en ĉeesto de 
Hebron... 
La unua festeno daŭris ĝis la mateno. La faraono baldaŭ 
forveturis, sed la ceteraj restis, en la komenco sur la seĝoj, 
poste sur la planko... Fine Antef devis dissendi ilin hejmen 
en veturiloj, kvazaŭ senvivajn objektojn. 
Post kelke da tagoj oni solenis la edziĝon. 
En la palaco de Antef kunvenis la ĉefpastroj Herhor kaj 
Mefres, nomarĥoj de la najbaraj nomesoj kaj la plej altaj oficistoj de Teboj. Poste alveturis en durada ĉaro Tutmozis, ĉirkaŭita de oficiroj de la gvardio, kaj en la fino, lia sankteco 
Ramzes XIII. 
Akompanis lin: la granda skribisto, ĉefo de la arkpafistoj, 
ĉefo de la rajdistaro, granda trezoristo, ĉefpastro Sem kaj la 
generaloj adjutantoj. 
Kiam ĉiuj ĉi eminentuloj kunvenis en la salono de la antaŭuloj de Antef, aperis Hebron en blankaj vestoj kun multenombra sekvantaro de amikinoj kaj servistinoj. Ŝia patro, bruliginte incenson antaŭ Amon, antaŭ la statuo de sia patro kaj 
antaŭ Ramzes sidanta sur estrado, anoncis, ke li liberigas sian 
filinon de la patra zorgado kaj donacas al ŝi doton. Samtempe li donis al ŝi en ora skatolo akton, konforman al sia diro, 
skribitan sur papiruso en la juĝejo. 
Post mallonga antaŭmanĝo la fianĉino sidiĝis en multekosta portilo, portata de ok oficistoj de la nomeso. Antaŭ ŝi 
iris la muzikistoj kaj kantistoj, ĉirkaŭ la portilo la altranguloj, 
kaj post ili granda papolamaso preskaŭ same granda, kiel 
dum la enterigo de la faraono. 
La popolo restis ekster la muro de la templo, la ĝefianĉoj, 
faraono kaj altranguloj eniris en la kolonan ĉambregon. Herhor bruligis incenson antaŭ la vualita statuo de Amon, la pastrinoj dancis la sanktan dancon, kaj Tutmozis legis de papiruso sekvantan akton: 
"Mi, Tutmozis, ĉefo de la gvardio de lia sankteco Ramzes 
XIII, prenas vin, Hebron, la filinon de la teba nomarĥo Antef, kiel edzinon. Mi donas al vi tuj dek talentojn pro tio, ke 
vi konsentis fariĝi mia edzino. Por viaj vestoj mi destinas al vi 
tri talentojn jare, kaj por la hejmaj elspezoj unu talenton monate. El la infanoj, kiujn ni havos, la plej aĝa filo heredos la ri- 
ĉaĵon, kiun mi nun posedas kaj kiun mi povas akiri en la estonteco. Se mi ne vivus plu kun vi, eksedziĝus kaj prenus 
alian edzinon, mi estus devigita pagi al vi kvardek talentojn, 
kiujn mi garantias per miaj bienoj. Nia filo, kiam li prenos la 
havon, devas pagi al vi dekkvin talentojn jare. Infanoj, naskitaj de alia virino, ne havos rajton je la propraĵo de nia plej aĝa 
filo."1 
1 Aŭtentika.
Nun antaŭeniris la granda juĝisto kaj en la nomo de Hebron legis akton, en kiu la juna sinjorino promesis: bone nutri 
kaj vesti sian eldzon, zorgi pri lia domo, familio, servistoj, 
brutoj kaj sklavoj, kaj konfidis al la edzo administradon de la 
havo, kiun ŝi ricevis kaj ricevos de la patro. 
Kiam la aktoj estis legitaj, Herhor donis al Tutmozis pokalon da vino. 
La edzo trinkis duonon, Hebron trempis la lipojn, poste 
ambaŭ ili bruligis incenson antaŭ la purpura kurteno. 
Forlasinte la templon de la teba Amon, la geedzoj kaj ilia 
brila sekvantaro iris tra la aleo de la sfinksoj al la reĝa palaco. Grandaj amasoj da popolo kaj soldatoj aklamis ilin, ĵetante 
florojn sur la vojon. 
Ĝis la lasta tago Tutmozis loĝis en ĉambroj de la faraono. 
Sed en la tago de la edziĝo la sinjoro donacis al li belan palacon en la fundo de la ĝardeno, ĉirkaŭitan de arbaro de figarboj, mirtoj kaj baobaboj, kie la junaj geedzoj povis pasigi 
tagojn de la feliĉo, kaŝitaj de la homaj okuloj, kvazaŭ apartigitaj de la mondo. En ĉi tiu trankvila kaŝejo tiel malofte sin 
montris homoj, ke eĉ la birdoj ne forkuradis de ili. 
Kiam la geedzoj kaj gastoj troviĝis en la nova loĝejo, oni 
solenis la definitivan ceremonion de la edziĝo. 
Tutmozis prenis Hebronon je la mano kaj kondukis ŝin al 
la fajro, brulanta antaŭ la statuo de Izido. Mefres verŝis sur la 
kapon de la knabino kuleron de sankta akvo, Hebron tuŝis la 
fajron per la mano, Tutmozis dividis kun ŝi pecon da pano kaj 
metis sur ŝian fingron sian ringon, kiel signon, ke de ĉi tiu 
momento ŝi fariĝas sinjorino de la bienoj, servistoj, brutoj kaj 
sklavoj de la juna edzo. 
Dume la pastroj kantis himnon de la edziĝo kaj portis la
statuon de la dia Izido tra la tuta domo. La pastrinoj dancis 
la sanktajn dancojn. 
La tago estis finita per spektakloj kaj granda festeno, dum 
kiu ĉiuj rimarkis, ke Hebron senĉese akompanis la faraonon, 
kaj Tutmozis restis malproksime de ŝi kaj nur regalis la gastojn. 
Kiam aperis la steloj, la sankta Herhor forlasis la festenon, 
kaj baldaŭ post li foriris nerimarkite kelkaj plej grandaj altranguloj. Kaj ĉirkaŭ la noktomezo en la subteraĵoj de la templo de Amon kunvenis la sekvantaj respektindaj personoj: la 
ĉefpastroj Herhor, Mefres kaj Mentezufis, la plej alta juĝisto 
de Teboj kaj nomarĥoj de Abs, Horti kaj Emsuĥ. 
Mentezufis ĉirkaŭrigardis la dikajn kolonojn, fermis la pordon, estingis la lumojn, kaj restis en la malalta ĉambro nur 
unu lampo, brulanta antaŭ la statuo de Horus. La altranguloj sidiĝis sur tri ŝtonaj benkoj, kaj la nomarĥo Abs diris: 
-Se oni ordonus al mi difini la karakteron de lia sankteco 
Ramzes XIII, vere, mi ne scius tion fari... 
-Frenezulo! - intermetis Mefres. 
-Ĉu li estas frenezulo, mi ne scias - diris Herhor. 
-En ĉiu okazo li estas tre danĝera homo. Asirio jam dufoje 
rememorigis al ni pri la definitiva traktato, kaj hodiaŭ, kiel mi 
aŭdis, komencas maltrankviliĝi pro la armado de Egipto. 
-Ne grave, ne grave - diris Mefres - pli danĝere estas, 
ke ĉi tiu malpiulo volas tuŝi la trezorojn de Labirinto. 
-Mi pensas - diris la nomarĥo de Emsuĥ - ke pli malbonaj ankoraŭ estas la promesoj, faritaj al la kamparanoj. La 
enspezoj de la ŝtato kaj la niaj ekŝanceliĝos, se la popolaĉo 
komencos festi ĉiun sepan tagon... Kaj se la faraono donus 
al ili teron...
-Li estas kapabla fari tion - murmuretis le ĉefa juĝisto. 
-Ĉu vere?... - demandis la nomarĥo de Horti. - Ŝajnas 
al mi, ke li volas sole monon. Se oni cedus al li iom el la trezoroj de Labirinto... 
-Ne eble estas - interrompis Herhor. - Al la ŝtato minacas neniu danĝero, sed nur al la faraono, kaj tio ne estas la 
sama afero. Due, same kiel akvobaro estas forta, ĝis kiam ne 
trapenetris ĝin flueto de akvo, same Labirinto estas plena, ĝis 
kiam ni ne prenos el ĝi la unuan oran pecon. Ĉio sekvus ĝin 
... Cetere, kiun ni helpos per la trezoroj de la dioj kaj ŝtato?... 
Junulon, kiu malrespektas religion, humiligas la pastrojn kaj 
ribeligas la popolon. Ĉu li ne estas pli danĝera ol Assar?... Tiu 
estas barbaro, tio estas vera, sed tute ne malutilas nin. 
-Ne estas deca afero, ke la faraono tiel malkaŝe amindumas la edzinon de sia favorato, jam en la tago de la edziĝo... 
- diris la meditanta juĝisto. 
-Hebron mem allogas lin! - diris la nomarĥo de Horti. 
-Ĉiu virino allogas ĉiujn virojn - respondis la nomarĥo 
de Emsuĥ. - Sed la homo ricevis la prudenton por ne peki. 
-Ĉu la faraono ne estas la edzo de ĉiuj virinoj en Egipto? 
- murmuretis la nomarĥo de Abs. - Cetere, la pekoj koncernas la juĝon de la dioj, kaj nin interesas nur la ŝtato... 
-Danĝera!... danĝera!... - diris la nomarĥo de Emsuĥ, 
skuante la manojn kaj la kapon. - Estas neniu dubo, ke la 
popolaĉo jam fariĝis insultema kaj baldaŭ ekribelos. Tiam 
neniu ĉefpastro aŭ nomarĥo estos sendanĝera, ne nur je sia 
povo kaj riĉaĵo, sed eĉ je la vivo. 
-Kontraŭ la ribelo ni havas rimedon - intermetis Mefres. 
-Kian? 
-Antaŭ ĉio oni povas malhelpi la ribelon - diris Mefres
- se ni konigos al la pli prudentaj el la popolo, ke tiu, kiu promesas al ili favorojn, estas frenezulo. 
-Li estas homo, la plej sana sub la suno! - murmuretis la 
nomarĥo de Horti. - Oni devas nur kompreni, kion li volas. 
-Frenezulo!... frenezulo!... - ripetis Mefres. - Lia pli aĝa 
sampatra frato jam ŝajnigas simion kaj drinkas kun paraŝitoj, 
kaj li komencos fari la samon morgaŭ, postmorgaŭ... 
La nomarĥo de Horti petis la parolon: 
-Estas malbona kaj neprudenta rimedo proklami frenezulo homon de sana animo. Ĉar kiam la popolo rimarkos la 
mensogon, ĝi ĉesos kredi al ni en ĉio, kaj tiam nenio haltigos 
la ribelon. 
-Se mi diras, ke Ramzes estas frenezulo, mi devas havi 
pruvojn - diris Mefres. - Kaj nun aŭskultu! 
La altranguloj ekmoviĝis sur la benkoj. 
-Diru al mi - daŭrigis Mefres - ĉu homo de sana animo 
kuraĝus, estante kronprinco, publike batali kontraŭ bovo, en 
ĉeesto de kelke da miloj da Azianoj? Ĉu prudenta princo, 
Egiptano, vagus nokte al fenicia templo? Ĉu li forpuŝus sen 
motivo, inter la sklavinojn sian unuan virinon, kio estis kaŭ- 
zo de morto ŝia kaj de ŝia infano... 
La ĉeestantoj ekmurmuris de teruro. 
-Ĉion ĉi - daŭrigis la ĉefpastro - ni vidis en Pi-Bast: mi 
kaj Mentezufis estis atestantoj de la drinkulaj festenoj, dum 
kiuj la kronprinco, jam duone freneza, blasfemis kontraŭ la 
dioj kaj ofendis la pastrojn... 
-Tiel estis - jesis Mentezufis. 
-Kaj kion vi pensas - diris varmiĝante Mefres - ĉu homo 
sana je la spirito, estante ĉefa militestro, forlasus la armeon 
por persekuti kelke da libiaj banditoj?... Mi preterpasas multajn malpli gravajn aferojn, ekzemple la projekton donaci al 
la kamparanoj festojn kaj teron, kaj mi demandas vin: ĉu mi 
povas ne nomi freneza homon, kiu faris tiom da malsaĝaĵoj, 
sen motivo, por plezuro!... 
La ĉeestantoj silentis, la nomarĥo de Horti estis malĝoja. - 
Oni devas konsideri - intermetis la plej alta juĝisto - por ne 
esti maljusta al li... 
Nun ekparolis Herhor. 
-La sankta Mefres faras al li grandan favoron - diris li per 
kategoria tono - nomante lin frenezulo. En la kontraŭa okazo ni devus rigardi lin kiel perfidulon... 
La ĉeestantoj faris maltrankvilan movon. 
-Jes, la homo nomata Ramzes XIII, estas perfidulo, ĉar ne 
nur li elektas spionojn kaj ŝtelistojn por trovi la vojon al la 
trezorejoj de Labirinto, ne nur forpuŝas la traktaton kun Asirio, traktaton nepre necesan por Egipto... 
-Gravaj kulpigoj! - diris la juĝisto. 
-Sed krom tio, aŭskultu, li interkonsentas kun la malnoblaj Fenicianoj pri fosado de kanalo inter Ruĝa kaj Meza Maro! 
Ĉi tiu kanalo estas la plej granda minaco por Egipto, ĉar nia 
lando, en unu momento, povas esti subakvigita! Ne nur la 
trezoroj de Labirinto, sed niaj temploj, domoj, kampoj, ses 
milionoj da malsaĝaj, sed senkulpaj homoj, fine nia vivo, kaj 
la vivo de niaj infanoj estus en danĝero... 
-Se estas tiel!... - eksopiris la nomarĥo de Horti. 
-Mi kaj la nobla Mefres certigas, ke estas tiel, kaj ke ĉi tiu 
sola homo amasigis en siaj manoj tiajn danĝerojn, kiaj neniam ankoraŭ minacis Egipton... Jen kial ni kunvokis vin, respektindaj viroj, por trovi rimedojn de la savo... Sed ni devas
agi rapide, ĉar la intencoj de ĉi tiu homo galopas antaŭen, kiel 
vento en la dezerto, kaj faru la dioj, ke ili ne superŝutu nin... 
Por unu momento en la krepuska ĉambro ekregis silento. 
-Kion konsili? - diris la nomarĥo de Emsuĥ. - Ni vivas 
en niaj nomesoj, malproksime de la kortego kaj krom tio ne 
sole ne konas la intencojn de ĉi tiu frenezulo, sed ni eĉ ne suspektis, ni preskaŭ ne kredas... Tial mi pensas, ke plej bone estas lasi la aferon al vi, noblaj Herhor kaj Mefres. Vi trovis la 
malsanon, vi serĉos sanigilon kaj aplikos ĝin... Kaj se maltrankviligas vin la grandega respondeco, prenu kiel helpanton la plej altan juĝiston... 
-Jes!... Jes!... li diras la verojn... - aprobis la ekscititaj altranguloj. 
Mentezufis eklumigis torĉon kaj metis sur la tablo antaŭ la 
statuo de la dio papiruson, sur kiu oni skribis sekvantan akton: Kaŭze de la danĝeroj, minacantaj la ŝtaton, la povo de la 
sekreta konsilantaro transpasas en la manojn de Herhor, al 
kiu oni aligas kiel helpantojn Mefreson kaj la plej altan juĝiston. 
La akton, subskribitan de la ĉeestantaj altranguloj, oni ŝlosis en skatolo kaj kaŝis sub la altaro. 
Krom tio, ĉiu el la sep partoprenantoj ĵure promesis plenumi ĉiujn ordonojn de Herhor kaj altiri en la konspiron dek altrangulojn. Herhor promesis prezenti al ili pruvojn, ke Asirio 
insistas pri traktato, ke la faraono ne volas ĝin subskribi, ke 
li interkonsentas kun Fenicianoj pri la konstruo de la kanalo 
kaj ke li volas perfide penetri en Labirinton. 
-Mia vivo kaj honoro estas en viaj manoj - finis Herhor. 
- Se tio, kion mi diris, estas malvera, vi kondamnos min al 
la morto, kaj mian korpon al la bruligo.
Nun neniu plu dubis, ke la ĉefpastro diris la veron. Ĉar neniu Egiptano riskus sian korpon je la bruligo - sian animon 
je la pereo. 
Kelke da tagoj post la edziĝo Tutmozis pasigis kun Hebron, 
en la palaco donacita de la faraono. Sed ĉiuvespere li venis en 
la kazernon de la gvardio, kie li tre gaje pasigis la noktojn kun 
la oficiroj kaj dancistinoj. 
De tia konduto liaj kolegoj konkludis, ke Tutmozis edziĝis 
kun Hebron nur pro la doto, kio cetere mirigis neniun. 
Post kvin tagoj Tutmozis venis al la faraono kaj anoncis, ke 
li povas repreni la servadon. Nun do li vizitis sian edzinon 
nur ĉe la taga lumo, kaj nokte li restis garde apud la ĉambro 
de la sinjoro. 
Foje vespere la faraono diris al li: 
-Mia palaco havas tiom da anguloj, ke oni povas spioni 
kaj aŭskulti, ke ĉiu mia ago estas observata. Eĉ al mia respektinda patrino ree komencas paroli voĉoj, kiuj jam eksilentis en 
Memfiso, kiam mi dispelis la pastrojn... Kaj tial - daŭrigis lia 
sankteco - mi povas akcepti neniun ĉe mi, sed mi devas forlasi la palacon kaj en sendanĝera loko interkonsiliĝi kun miaj 
servistoj... 
-Ĉu mi devas sekvi vian sanktecon? - demandis Tutmozis, vidante, ke la faraono serĉas mantelon. 
-Ne. Vi devas resti ĉi tie kaj gardi mian ĉambron, por ke 
neniu eniru. Enlasu neniun, eĉ mian patrinon, eĉ la ombron 
de mia eterne vivanta patro... Diru, ke mi dormas kaj volas 
neniun vidi.. 
-Estos, kiel vi diris - respondis Tutmozis, surmetante al 
li mantelon kun kapuĉo.
Poste li estingis la lumon en la dormoĉambro, kaj la faraono eniris tra flanka pordo. 
En la ĝardeno Ramzes haltis kaj atente ĉirkaŭrigardis. Poste, kredeble sin orientinte, li komencis rapide iri al la palaco, 
donacita al Tutmozis. 
Post kelke da minutoj de irado, en la ombra aleo li renkontis iun, kiu sin starigis antaŭ li kaj demandis: - Kiu iras? 
-Nubio - respondis la faraono. 
-Libio - respondis la demandanto kaj subite posteniĝis, 
kvazaŭ timigita. 
Tio estis gvardia oficiro. La monarĥo rigardis lin unu momenton kaj ekkriis: 
-Ah, tio estas Eunana!... Kion vi faras ĉi tie? 
-Mi ĉirkaŭiras la ĝardenojn. Mi faras tion kelke da fojoj 
ĉiunokte, ĉar iafoje englitas ŝtelistoj. 
La faraono pensis momenton kaj diris: 
-Vi agas prudente. Sed memoru, ke la unua devo de la 
gvardiisto estas silenti... Ŝteliston elpelu, sed se vi renkontus 
ian altrangan personon, ne haltigu ĝin kaj silentu, ĉiam silentu... Eĉ se... tio estus la ĉefpastro Herhor mem!... 
-Ho sinjoro - ekkriis Eunana - nur ne ordonu al mi honori nokte Herhoron aŭ Mefreson... Mi ne scias, ĉu ĉe ilia 
vido la glavo mem ne elsaltus el mia ingo... 
Ramzes ekridetis. 
-Via glavo estas mia - respondis li - kaj nur tiam povas 
eliĝi el la ingo, kiam mi ordonos. 
Li faris al Eunana kaposignon kaj daŭrigis la vojon. 
Post kvaronhora erarvagado sur malĝustaj vojetoj, la faraono atingis pordon, kaŝitan en densaĵo. Ŝajnis al li, ke li aŭ- 
dis bruon kaj demandis mallaŭte:
-Hebron?... 
Renkonte al li elkuris figuro, vestita ankaŭ per nigra mantelo. Ŝi alkuris al Ramzes kaj ekpendis sur lia kolo, murmuretante: 
-Tio estas vi?... vi?... Kiel longe mi atendis!... 
La faraono sentis, ke ŝi elglitas el lia ĉirkaŭpreno, li do prenis ŝin sur la brakojn kaj portis en laŭbon. En ĉi tiu momento la mantelo falis de li. Ramzes momenton trenis ĝin post si, 
sed fine lasis ĝin. 
En la sekvinta tago la respektinda sinjorino Nikotris alvokis Tutmozison. La favorato de la faraono ektimis, rigardante ŝin. La reĝino estis terure pala; ŝiaj okuloj eniĝis en la kavojn, ŝajnis preskaŭ senkonsciaj. 
-Sidiĝu! Kaj... Kaj ĵuru, ke vi ripetos al neniu, tion, kion 
mi diros al vi... 
-Per la ombro de mia patro... - diris li. 
-Aŭskultu - parolis la reĝino mallaŭte - mi estis por vi 
preskaŭ patrino... Se do vi perfidus la sekreton, la dioj punus 
vin... Ne... Ili nur faligus sur vian kapon parton de la malfeliĉegoj, kiuj pendas super nia gento... 
Tutmozis aŭskultis kun mirego. 
"Ŝi freneziĝis?..." - pensis li kun teruro. 
-Rigardu ĉi tiun fenestron - daŭrigis ŝi - ĉi tiun arbon 
... Ĉu vi scias, kiun mi vidis hodiaŭ nokte sur ĉi tiu arbo, antaŭ la fenestro?... 
-Ĉu la sampatra frato de lia sankteco venis Tebojn?... 
-Tio ne estis tiu - murmuretis ŝi plorante. - Tio estis li 
mem... mia Ramzes!... 
-Sur la arbo?... Hodiaŭ nokte?... 
-Jes! La lumo de la torĉo falis rekte sur lian vizaĝon kaj figuron... Li havis tunikon kun blankaj kaj bluaj strioj... frenezan rigardon... li ridis sovaĝe, kiel tiu, malfeliĉa lia frato, 
kaj diris: "Rigardu, patrino, mi jam scias flugi, kion sciis nek 
Seti, nek Ramzes Granda, nek Ĥeops... Rigardu, kiel al mi 
kreskas flugiloj!..." Li etendis al mi la manojn, kaj mi senkonscia de doloro, tuŝis tra la fenestro liajn manojn, lian vizaĝon, 
kovritan de malvarma ŝvito... Fine li deglitis de la arbo kaj 
forkuris... 
Tutmozis aŭskultis terurita. Subite li frapis sin je la frunto. 
-Tio ne estis Ramzes! - diris li kategorie. - Tio estis homo, kiu tre, tre similas lin, malnobla Greko, Likon, kiu mortigis lian filon, kaj hodiaŭ estas en la manoj de la ĉefpastroj!... 
Tio ne estis Ramzes!... Tio estas krimo de la malnoblaj Herhor kaj Mefres... 
Sur la vizaĝo de la reĝino ekbrilis espero, sed nur por unu 
momento. 
-Ĉu mi ne rekonus mian filon?... 
-Likon, oni diras, estas ekstreme simila al li - diris Tutmozis. - Tio estas afero de la pastroj... Malnoblaj!... Morto 
estas tro malmulte por ili... 
-Do la faraono dormis la hodiaŭan nokton en sia ĉambro? 
- subite demandis la reĝino. 
Tutmozis konfuziĝis kaj mallevis la okulojn. 
-Li do ne dormis? 
-Li dormis... - diris la favorato per malcerta voĉo. 
-Vi mensogas! Sed diru al mi, ĉu li ne havis tunikon kun 
blankaj kaj bluaj strioj?... 
-Mi ne memoras... - murmuretis Tutmozis. 
-Ree vi mensogas... Kaj ĉi tiu mantelo... diru, ke ĝi ne
estas la mantelo de mia filo... Mia sklavo trovis ĝin sur la 
sama arbo... 
La reĝino salte leviĝis kaj prenis el kesto brunan mantelon 
kun kapuĉo. En la sama momento Tutmozis rememoris, ke la 
faraono revenis noktomeze, sen mantelo, kaj eĉ klarigis al li, 
ke li perdis la mantelon en la ĝardeno... 
Li ŝanceliĝis, pensis, fine respondis kategorie: 
-Ne, reĝino. Tio ne estas la faraono. Tio estas Likon kaj la 
krimo de la pastroj, pri kiu oni devas tuj raporti al lia sankteco... 
-Kaj se tio estis Ramzes... - ree demandis la reĝino, 
kvankam en ŝiaj okuloj estis videbla brilo de la espero. 
Tutmozis konfuziĝis. Lia suspekto pri Likon estis saĝa kaj 
povis esti prava; sed ne mankis montroj, ke la reĝino vidis 
Ramzeson. Li ja revenis en sian loĝejon post la noktomezo, 
havis tunikon kun blankaj kaj bluaj strioj, perdis la mantelon 
... Lia frato jam estis freneza, kaj fine ĉu en tiu okazo povus 
erari la koro de patrino?... 
Kaj subite en la animo de Tutmozis vekiĝis duboj, implikataj kaj kunvolvitaj, kiel nesto de venenaj serpentoj. 
Feliĉe, dum li ŝanceliĝis, kuraĝo revenis en la koron de la 
reĝino. 
-Bone, ke vi rememorigis al mi ĉi tiun Likonon... Mi memoras!... Kaŭze de li Mefres suspektis Ramzeson pri idmortigo, kaj hodiaŭ eble li uzas lin por malhonori la sinjoron... 
En ĉiu okazo al neniu eĉ unu vorton pri tio, kion mi konfidis 
al vi... Se Ramzes... se li vere estus ŝarĝita per tia malfeliĉo, 
eble ĝi estas nur momenta... oni ne povas humiligi lin, disvastigante tiajn novaĵojn, oni eĉ ne povas sciigi al li tion!... Se
tio estas krimo de la pastroj, ni devas esti singardaj. Kvankam 
... la homoj, kiuj uzas tiajn fortojn, ne povas esti fortaj... 
-Mi esploros tion - interrompis Tutmozis - sed kiam mi 
konvinkiĝos... 
-Nur ne parolu pri tio al Ramzes, mi petegas vin per la 
ombroj de viaj patroj!... - ekkriis la reĝino, kunmetante la 
manojn. -La faraono ne pardonus al ili, transdonus ilin al 
tribunalo, kaj tiam devus okazi unu el du malfeliĉoj: aŭ oni 
kondamnus al la morto la plej altajn pastrojn de la ŝtato, aŭ 
la tribunalo senkulpigus ilin... Kaj tiam?... Kontraŭe, Likonon 
persekutu kaj mortigu sen kompato, kiel rabobeston, kiel serpenton... 
Tutmozis adiaŭis la reĝinon, multe pli trankvilan; kontraŭe, liaj duboj kreskis. 
"Se la malnobla Greko vivas ankoraŭ, malgraŭ la malliberejo de la pastroj - pensis li -antaŭ ĉio, anstataŭ grimpi sur 
arboj kaj sin montri al la reĝino, li preferus forkuri... Mi mem 
faciligus al li la forkuron kaj superverŝus per rekompencoj, se 
li konfesus al mi la veron kaj serĉus rifuĝejon kontraŭ ĉi tiuj 
friponoj... Sed la tuniko, la mantelo?... Kial erarus la patrino?" 
De tiu tago Tutmozis evitis la faraonon kaj ne kuraĝis rigardi en liajn okulojn... Kaj ĉar Ramzes ankaŭ estis ĝenata, 
ŝajnis do, ke la koraj rilatoj malvarmiĝis. 
Sed foje vespere la sinjoro ree alvokis la favoraton. 
-Mi devas - diris li - interparoli kun Hiram pri gravaj 
aferoj, mi do eliras. Restu garde ĉi tie, apud mia dormoĉambro, kaj se iu volus paroli kun mi, ne enlasu lin... 
"Eble - pensis li - la pastroj venenis lin per hiskiamo, kaj
li, sentante, ke proksimiĝas eksplodo de la malsano, forkuras 
el la domo?... Ah, ni vidos." 
Efektive, li ekvidis. La faraono revenis malfrue post la noktomezo; li havis sur si mantelon, sed... ne sian, soldatan. 
Tutmozis ektimis kaj ne dormis ĝis la mateno, atendante, 
ke baldaŭ alvokos lin la reĝino. La reĝino ne faris tion, sed 
dum la matena revuo de la gvardio, la oficiro Eunana petis de 
sia ĉefo minuton de interparolado. 
Kiam ili restis solaj en aparta ĉambro, Eunana falis al la 
piedoj de Tutmozis, petegante, ke li ripetu al neniu liajn vortojn. 
-Kio okazis? - demandis Tutmozis, sentante malvarmon 
en la koro. 
-Ĉefo! - diris Eunana - hieraŭ en la ĝardeno mi vidis 
homon, kiu kuris nuda kaj kriis per nehoma voĉo... Oni alkondukis lin al mi kaj ĉefo... mortigu min!... 
Eunana ree falis al la piedoj de Tutmozis. 
-Ĉi tiu nuda homo... ĉi tiu... mi ne povas diri. 
-Kiu li estis? - demandis la terurita Tutmozis. 
-Mi diros nenion plu!... - ĝemis Eunana. - Mi demetis 
mian mantelon kaj kovris la sanktan nudecon... Mi volis rekonduki lin en la palacon, sed... sed la sinjoro ordonis al mi 
resti kaj silenti... silenti!... 
-Kaj kien li iris?... 
-Mi ne scias... ne rigardis kaj ne permesis rigardi al la soldatoj... Li malaperis ie en la ĝardeno... Mi avertis miajn homojn, ke... ili nenion vidis... nenion aŭdis... kaj se iu aŭdis 
aŭ vidis, li tuj estos sufokita... 
Dume Tutmozis sukcesis ekregi sin. 
-Mi ne scias - diris li malvarme - mi ne scias kaj mi
komprenas nenion de tio, kion vi rakontis al mi. Sed memoru, ke mi mem foje kuris nuda, kiam mi trinkis tro multe da 
vino, kaj ke mi malavare rekompencis tiujn, kiuj min ne vidis. 
La kamparanoj, Eunana, kaj la laboristoj ĉiam iras nudaj. La 
grandaj sinjoroj nur tiam, kiam tio plaĉas al ili. Kaj se mi aŭ 
iu el la altranguloj ekdezirus stariĝi sur la kapo, saĝa kaj pia 
oficiro ne devus miri. 
-Mi komprenas - respondis Eunana, fikse rigardante la 
ĉefon. - Kaj ne nur mi ripetos tion al miaj soldatoj, sed eĉ tuj, 
en la hodiaŭa nokto, mi promenos nuda en la ĝardeno, por 
ke ili sciu, ke la superuloj havas la rajton fari, kion ili volas... 
Malgraŭ la malgranda nombro da personoj, kiuj vidis la 
faraonon aŭ lian samulon en stato de frenezo, la novaĵo pri 
la strangaj okazoj tre rapide disvastiĝis. Post kelke da tagoj 
ĉiuj loĝantoj de Teboj, la paraŝitoj kaj akvoportantoj, la komercistoj kaj skribistoj, murmuretis, ke sur Ramzeson falis la 
malfeliĉo, kiu forigis de la trono liajn fratojn. 
La timo kaj respekto al la faraono estis tiel granda, ke oni 
ne kuraĝis paroli pri tio laŭte, precipe inter fremdaj homoj. 
Tamen, ĉiuj sciis pri tio, ĉiuj ekster Ramzes mem! 
Sed plej strange estis, ke la novaĵo tre rapide trakuris la 
tutan landon, kio pruvis, ke ĝi disvastiĝis per la temploj. Nur 
la pastroj posedis la sekreton interkomunikiĝi dum dekkelko 
da horoj, de unu ekstremo de Egipto al alia. 
Al Tutmozis neniu parolis rekte pri la teruraj novaĵoj. Sed 
la ĉefo de la faraona gvardio sentis ilian ekzistadon ĉe ĉiu 
paŝo. Per la konduto de la personoj, kun kiuj li estis en rilatoj, li divenis, ke la servistoj, sklavoj, soldatoj, liveristoj de la 
kortego parolas pri la frenezo de la monarĥo, silentante nur 
por la momento, en kiu povus ilin aŭdi superulo.
Fine Tutmozis, malpaciencigita kaj timigita decidiĝis paroli 
pri tio kun la teba nomarĥo. 
Veninte en lian palacon, li trovis Antefon kuŝanta sur kanapo, en ombro, kies duono estis kvazaŭ ĝardeno, plena de 
maloftaj kreskaĵoj. En la mezo ŝprucis fontano en la anguloj 
staris statuoj de dioj, sur la muroj estis pentrita historio de la 
agoj de la glora nomarĥo. Nigra sklavo, staranta ĉe lia kapo, 
malvarmigis la sinjoron per ventumilo el strutaj plumoj; sur 
la planko sidis skribisto de la nomeso kaj legis raporton. 
Tutmozis havis tiel malĝojan mienon, ke la nomarĥo tuj 
forsendis la skribiston kaj sklavon, kaj leviĝinte de la kanapo, 
trarigardis ĉiujn angulojn de la ĉambro, por kontroli, ĉu iu ne 
aŭskultas. 
-Glora patro de Hebron, mia respektinda edzino - 
komencis Tutmozis - per via konduto mi vidas, ke vi divenas, pri kio mi volas paroli?... 
-La nomarĥo de Teboj ĉiam devas esti singardema - respondis Antef. - Mi supozas ankaŭ, ke la ĉefo de la gvardio 
de lia sankteco ne povis honori min per sia vizito por malgrava afero. 
Momenton ili rigardis unu la alian. Fine Tutmozis sidiĝis 
apud la bopatro kaj murmuretis: 
-Ĉu vi aŭdis la malnoblajn novaĵojn, kiujn la malamikoj 
de la ŝtato disportas pri nia estro?... 
-Se temas pri mia filino Hebron - rapide respondis la nomarĥo - mi rememorigas al vi, ke hodiaŭ vi estas ŝia sinjoro 
kaj ne povas postuli, ke mi... 
Tutmozis malzorge svingis la manon. 
-Malnoblaj homoj - diris la bofilo - disvastigas la famon, ke la faraono estas freneza... Ĉu vi aŭdis pri tio, mia 
patro?... 
Antef balancis kaj turnis la kapon, kio povis same bone 
signifi jeson aŭ neon. Fine li diris: 
-La malsaĝo estas senlima, kiel la oceano, ĝi povas enteni ĉion. 
-Tia ne estas malsaĝaĵo, sed krimo de la pastroj, kiuj posedas homon, similan al lia sankteco, kaj uzas lin por malnoblaj agoj. 
Li rakontis al la nomarĥo la historion de la Greko Likon kaj 
lian krimon en Pi-Bast. 
-Pri tiu Likon, kiu mortigis la infanon de la kronprinco, mi 
aŭdis - respondis Antef. - Sed kie vi havas pruvojn, ke Mefres malliberigis Likonon en Pi-Bast, ke li venigis lin Tebojn kaj 
ke li ellasas lin en la reĝajn ĝardenojn, por ke li tie ludu la 
rolon de la faraono freneziĝinta?... 
-Ĝuste tial mi demandas vian ekscelencon: kion fari?... Mi 
ja estas la ĉefo de la gvardio kaj mi devas gardi la honoron kaj 
la personon de nia sinjoro. 
-Kion fari... kion fari? - ripetis Antef. - Antaŭ ĉio, zorgi, ke la abomenaj novaĵoj ne atingu la orelojn de la faraono ... 
-Kial? 
-Ĉar okazus granda malfeliĉo. Se nia sinjoro ekaŭdos, ke 
Likon en lia nomo ludas la rolon de frenezulo, li terure ekkoleros!... Kompreneble li turnos sin kontraŭ Mefres kaj Herhor 
... Eble li nur insultos ilin, eble malliberigos, eĉ mortigos... 
Kion ajn li faros, li faros sen pruvoj, kaj tiam? La hodiaŭa 
Egipto ne amas plu fari oferojn al la dioj, sed ĝi ankoraŭ stariĝos ĉe la flanko de la pastroj, kontraŭ kiuj oni maljuste agis
... kaj tiam?... Ĉar mi pensas - aldonis li, proksimiĝinte la 
buŝon al la orelo de Tutmozis - ĉar mi pensas, ke tio estus 
la fino de la dinastio... 
-Kion do fari?... 
-Ĉiam la samon! - ekkriis Antef. - Trovu Likonon, pruvu, ke Mefres kaj Herhor kaŝis lin kaj ordonis al li ludi la rolon de la faraono freneziĝinta... Tion vi povas fari, se vi volas konservi la favoron de lia sankteco. Pruvojn, kiel eble plej 
multe da pruvoj!... Ĉi tie ne estas Asirio, nenion vi povas fari 
kontraŭ la ĉefpastroj sen la plej alta tribunalo, kaj neniu tribunalo kondamnos ilin sen palpeblaj pruvoj!... Cetere, ĉu vi 
estas certa, ke oni ne donis al la faraono frenezigan venenon?... Tio ja estus pli simpla, ol sendi nokte homon, kiu konas nek la signalvortojn, nek la palacon kaj ĝardenojn... Mi 
diras al vi: pri Likon mi aŭdis de konfidinda buŝo, de Hiram. 
Sed mi ne komprenas, kiel Likon povus fari en Teboj tiajn 
mirindaĵojn. 
-Ah, ah!... - interrompis Tutmozis. - Kie estas Hiram? 
-Tuj post via edziĝo li forveturis Memfison, kaj antaŭ kelke da tagoj li jam estis en Hiten. 
Tutmozis ree konfuziĝis. 
"En la nokto - pensis li - kiam al Eunana oni alkondukis 
tiun nudan homon, la faraono diris, ke li iras al Hiram. Kaj ĉar 
Hiram ne estis en Teboj, do?... Do lia sankteco jam en tiu 
horo ne sciis mem, kion li parolas!" 
Tutmozis revenis hejmen tute konfuzita. Li ne nur ne sciis, 
kion fari en ĉi tiu eksterordinara situacio, sed eĉ, kion pensi 
pri ĝi? Dum la interparolado kun la reĝino Nikotris li estis 
certa, ke en la ĝardenoj sin montris Likon, sed hodiaŭ liaj duboj kreskis.
Kaj se dubis Tutmozis, la favorato, kiu konstante vidis 
Ramzeson, kio fariĝis en la koroj de fremdaj homoj?... La plej 
fervoraj partianoj de la faraono kaj de liaj intencoj devis ŝanceliĝi, aŭdante de ĉiuj flankoj, ke la monarĥo estas freneza. 
Tio estas la unua bato, falinta sur Ramzeson, de la pastroj. 
Ne grava per si mem, ĝi havis nemezureblajn sekvojn. 
Tutmozis ne sole dubis, sed ankaŭ suferis. Malgraŭ la malserioza ŝajno, li havis noblan kaj energian karakteron. Hodiaŭ, de kiam oni atencis la honoron kaj povon de lia sinjoro, 
la senaktiveco turmentis lin. Ŝajnis al li, ke li estas komandanto de citadelo, kiun subfosas la malamiko, kaj li rigardas tion 
senpova!... 
Ĉi tiu penso tiel turmentis Tutmozison, ke sub ĝia influo 
venis al li kuraĝa ideo. Renkontinte foje la ĉefpastron Semon, 
li diris al li: 
-Ĉu via ekscelenco aŭdis la famojn, kiuj rondiras pri nia 
sinjoro?... 
-La faraono estas juna, povas do rondiri pri li diversaj fabeloj - respondis Sem, strange rigardante Tutmozison. - 
Sed tiaj aferoj ne koncernas min; mi anstataŭas lian sanktecon en la servado al la dioj, mi plenumas tion plej bone, kiel 
mi povas, kaj la aliaj aferoj ne interesas min. 
-Mi scias, ke via ekscelenco estas fidela servisto de la faraono - daŭrigis Tutmozis - kaj mi ne havas la intencon 
min miksi en la pastrajn sekretojn. Sed mi devas turni vian 
atenton al unu malgranda fakto... Mi eksciis tute certe, ke la 
sankta Mefres kaŝas Likonon, Grekon, kiun ŝarĝas du krimoj: 
li estas la mortiginto de la faraona filo kaj li tro similas lian 
sanktecon... La sankta Mefres ne altiru la malhonoron sur la 
respektindan pastraron kaj plej baldaŭ transdonu la krimulon al la tribunalo. Ĉar se ni trovos Likonon, mi ĵuras, ke Mefres perdos ne sole la oficon, sed la kapon. En nia ŝtato oni ne 
povas senpune ŝirmi banditojn kaj kaŝi homojn, similajn al la 
plej alta estro!... 
Sem, en kies ĉeesto Mefres forprenis Likonon de la polico, 
konfuziĝis, eble timante, ke oni suspektos lin, kiel kunulon. 
Tamen li respondis: 
-Mi penos averti la sanktan Mefreson pri ĉi tiuj suspektoj, 
malhonoraj por li. Sed ĉu via ekscelenco scias, kio minacas 
homon, kulpigantan iun pri krimo? 
-Mi scias kaj mi akceptas la respondecon. Sed mi estas tiel 
certa pri tio, kion mi diras, ke mi tute ne zorgas pri la sekvoj 
de miaj suspektoj. La maltrankvilon mi lasas al la sankta Mefres kaj mi deziras al li, ke mi ne bezonu transpasi de avertoj 
al agoj. 
La interparolado donis fruktojn: de tiu tago oni eĉ unu 
fojon ne vidis la samulon de la faraono. 
Sed la famoj ne eksilentis, kaj Ramzes XIII sciis nenion pri 
ili. 
Ĉar Tutmozis, timante, ke la sinjoro akre atakos la pastrojn, informis lin pri nenio.
ĈAPITRO DEKTRIA 
En la komenco de la monato Paofi, lia sankteco, la reĝino 
Nikotris kaj la kortego revenis de Teboj en la palacon 
apud Memfiso. 
Ĉe la fino de la vojaĝo, kiu ankaŭ tiun fojon estis farata sur 
Nilo, Ramzes XIII ofte falis en mediton, kaj foje diris al Tutmozis: 
-Mi rimarkas strangan fenomenon... La popolo amasiĝas 
sur ambaŭ bordoj same multenombre, eble eĉ pli multenombre, ol tiam, kiam ni veturis en la kontraŭa direkto. Sed la 
aklamoj estas multe malpli fortaj, malpli da ŝipetoj sekvas nin 
kaj avare oni ĵetas la florojn... 
-Dia vero fluas el via buŝo, sinjoro - respondis Tutmozis. 
- Efektive la popolo ŝajnas kvazaŭ laca, sed tio devenas de 
la teruraj varmegoj... 
-Saĝe vi diris!... - laŭdis lin la faraono, kaj lia vizaĝo sereniĝis. 
Sed Tutmozis ne kredis al la propraj vortoj. Li sentis kaj, 
kio estas pli grava, la tuta reĝa sekvantaro sentis, ke la popolaj 
amasoj malvarmiĝis en sia amo al la sinjoro. 
Ĉu tio estis la rezultato de la famo pri la terura malsano de 
Ramzes, aŭ de aliaj procedoj? Tutmozis ne sciis. Sed li estis 
certa, ke la malvarmiĝon de la popolo kaŭzis la pastroj. 
-Jen malsaĝa popolaĉo! - pensis li, ne regante la malestimon en sia koro. - Antaŭ nelonge ili dronis, nur por vidi la
vizaĝon de lia sankteco, kaj hodiaŭ ili avaras la kriojn... Ĉu 
ili jam forgesis pri la sepa tago de la ripozo kaj pri la promesita tero?... 
Reveninte en la palacon, la faraono tuj donis ordonon kunvoki la delegitojn. Samtempe li komisiis al la fidelaj oficistoj 
kaj polico komenci agiti kontraŭ la pastroj kaj por la sepa 
tago de la ripozo. 
Baldaŭ en Malsupra Egipto ĉio komencis zumi, kvazaŭ en 
abelujo. La kamparanoj postulis ne nur la festojn, sed ankaŭ 
ke oni pagu al ili kontante por la publikaj laboroj. La metiistoj 
en la drinkejoj kaj stratoj insultis la pastrojn, kiuj volas limigi la sanktan povon de la faraono. La kvanto da krimoj pligrandiĝis, sed la kulpaj ne volis respondi al la tribunalo. La 
skribistoj fariĝis pli humilaj, kaj neniu el ili kuraĝis bati simplan homon, sciante, ke oni repagos al la batinto. En la temploj neniu faris oferojn, pli kaj pli ofte oni superŝutis la diojn 
de la limoj per koto kaj ŝtonoj, oni eĉ renversis ilin. 
Teruro falis sur la pastrojn, nomarĥojn kaj iliajn partianojn. 
Vane la juĝistoj proklamis sur la stratoj kaj placoj, ke laŭ la 
malnovaj leĝoj terkulturisto kaj metiisto, eĉ komercisto ne 
havas la rajton sin okupi per politiko, kiu forlogas ilin de la 
fruktodona laboro. La popolaĉo, kun krioj kaj ridoj, superŝutis la heraldojn per putrintaj legomoj kaj kernoj de daktiloj. 
Tiam la aristokrataro komencis kolektiĝi en la palaco kaj, 
kuŝante ĉe la piedoj de la faraono, petegi lian helpon. 
-Ni estas - kriis ili - kvazaŭ la tero fendiĝus sub niaj 
piedoj kaj kvazaŭ finiĝus la mondo!... La elementoj estas kunmiksitaj, la animoj malakordaj kaj se vi ne savos nin, sinjoro, 
la horoj de nia vivo estas kalkulitaj!... 
-Mia trezorejo estas malplena, la armeo ne multenombra,
la polico de longe ne vidas salajron - respondis la faraono. 
- Se do vi volas havi daŭran pacon kaj sendanĝeron, vi devas liveri al mi monajn rimedojn. Sed ĉar via maltrankvilo 
malĝojigas mian reĝan koron, mi faros, kion mi povos, kaj mi 
esperas, ke mi sukcesos ree enkonduki la ordon. 
Efektive, lia sankteco ordonis kunvoki la armeojn kaj lasi 
ilin en la plej gravaj punktoj de la lando. Samtempe li sendis 
ordonon al Nitager, por ke li konfidu la orientan limon al sia 
helpanto kaj marŝu kun kvin plej bonaj regimentoj al Memfiso. 
Tiel faris la sinjoro, ne tiom por ŝirmi la aristokrataron 
kontraŭ la popolaĉo, kiom por havi ĉe la mano grandajn fortojn en la okazo, se la ĉefpastroj ribeligus Supran Egipton kaj 
la regimentojn, apartenantajn al la templaj. 
La dekan de Paofi en la reĝa palaco kaj ĉirkaŭ ĝi ekregis 
granda movado. Kunvenis la delegitoj, kiuj devis doni al la 
faraono la rajton ĉerpi el la trezorejo de Labirinto, kaj multe 
da homoj, kiuj volis almenaŭ rigardi la palacon, kie havis la 
lokon tiel eksterordinara soleno en Egipto. 
La procesio de la delegitoj komenciĝis matene. Antaŭe iris 
la nudaj kamparanoj, kun blankaj kufoj kaj zonoj; ĉiu havis 
en la mano tukon por kovri la dorson en la ĉeesto de la faraono. Post ili metiistoj, vestitaj kiel la kamparanoj, de kiuj ili 
diferencis nur per iom pli maldikaj tukoj kaj mallarĝaj antaŭ- 
tukoj, kovritaj per diverskolora brodaĵo. Poste la komercistoj, 
kelkaj en perukoj, ĉiuj en longaj ĉemizoj kaj manteloj. Tie oni 
jam povis vidi riĉajn braceletojn sur la piedoj kaj manoj, kaj 
ringojn sur la fingroj. Poste la oficiroj en kufoj kaj tunikoj kun 
strioj: nigraj kaj flavaj, bluaj kaj blankaj, bluaj kaj ruĝaj. Du, 
anstataŭ tunikoj, havis sur la brusto kuprajn duonkirasojn.
Post longa interrompo aperis dektri nobeloj en grandaj perukoj kaj blankaj vestoj ĝis la tero. Post ili paŝis la nomarĥoj 
en vestoj borderitaj per purpuraj rubandoj kaj kun kronoj sur 
la kapoj. La marŝon fermis la pastroj kun razitaj kapoj kaj 
vizaĝoj, kun panteraj feloj sur la dorso. 
La delegitoj eniris en la grandan salonon de la palaco de la 
faraonoj, kie staris sep benkoj unu post alia: la plej malalta 
por la kamparanoj, la plej alta por la pastroj. 
Baldaŭ aperis, en portilo, lia sankteco Ramzes. La delegitoj 
falis teren. Kiam la sinjoro de la du mondoj sidiĝis sur la trono, li permesis al siaj fidelaj regnanoj leviĝi kaj okupi lokojn 
sur la benkoj. Eniris kaj sidiĝis sur pli malaltaj tronoj la ĉefpastroj Herhor kaj Mefres kaj la gardisto de Labirinto kun 
skatolo en la mano. Brila kortego de generaloj ĉirkaŭis la faraonon, post kiu stariĝis du altaj oficistoj kun ventumiloj el 
pavaj plumoj. 
-Fidelaj Egiptanoj! - komencis la sinjoro de la du mondoj. - Vi scias, ke al mia kortego, al mia armeo kaj al miaj oficistoj mankas monaj rimedoj, kiujn ne povas plu liveri mia 
malriĉiĝinta trezorejo. Pri la elspezoj por mia sankta persono, mi ne parolas, ĉar mi manĝas kaj vestas min kiel soldato, 
kaj ĉiu generalo aŭ granda skribisto havas pli multe da servistoj kaj virinoj ol mi. 
Inter la ĉeestantoj eksonis aproba murmuro. 
-Ĝis nun ekzistis kutimo - daŭrigis Ramzes - ke, kiam 
la trezorejo bezonis monon, oni ŝarĝis la popolaĉon per pli 
grandaj impostoj. Sed mi, kiu konas mian popolon kaj ĝian 
mizeron, ne sole ne volus ree ŝarĝi ĝin, sed kontraŭe mi tre 
dezirus plibonigi ĝian sorton...
-Vivu eterne, nia sinjoro! - oni kriis de kelkaj malaltaj 
benkoj. 
-Feliĉe por Egipto - parolis la Faraono - nia ŝtato posedas trezorojn, per kiuj oni povas relevi la armeon, rekompenci la oficistojn, pliriĉigi la popolon, eĉ pagi ĉiujn ŝuldojn al la 
temploj kaj Fenicianoj. Ĉi tiuj trezoroj, kolektitaj de niaj gloraj 
antaŭuloj, kuŝas en la kelo de Labirinto. Sed ili povas esti tu- 
ŝitaj nur, se vi ĉiuj fideluloj, unuvoĉe, kvazaŭ unu viro konsentos, ke Egipto estas en bezono, kaj ke mi, la sinjoro, havas 
la rajton disponi la trezorojn de miaj antaŭuloj... 
-Ni konsentas!... Ni petegas, prenu sinjoro, kion vi bezonas!... - oni kriis de ĉiuj benkoj. 
-Nobla Herhor! - sin turnis al li la estro: - ĉu la sankta 
pastro havas ion por diri en ĉi tiu afero?... 
-Tre malmulte - respondis la ĉefpastro, leviĝante. - Laŭ 
la jarcentaj leĝoj, la trezoroj de Labirinto povas esti nur tiam 
tuŝitaj, kiam la ŝtato posedas neniajn aliajn rimedojn... Sed 
hodiaŭ ne estas tiel. Se la registaro nuligus la ŝuldojn al Fenicianoj, devenantajn de malnoblaj procentegoj, ne nur pleniĝus la trezorejo de via sankteco, sed la popolaĉo, kiu laboras hodiaŭ por Fenicianoj, ekspirus pli libere... 
Sur la benkoj de la delegitoj ree eksonis aproba murmuro. 
-Plena de saĝo estas via konsilo, sankta viro - diris trankvile la faraono - sed danĝera. - Se mia trezoristo, la noblaj nomarĥoj kaj nobeloj lernus unu fojon nuligi la ŝuldojn, 
hodiaŭ ili ne pagus al Fenicianoj, kaj morgaŭ povus forgesi 
pri la ŝuldoj al la faraono kaj temploj. Kaj kiu certigos min, ke 
ankaŭ la popolaĉo, kuraĝigita de la ekzemplo de la grandaj, 
ne pensus, ke ankaŭ ĝi havas la rajton forgesi siajn devojn al 
ni?...
La bato estis tiel forta, ke la nobla Herhor kurbiĝis sur sia 
seĝo kaj eksilentis. 
-Kaj vi, la plej alta gardisto de Labirinto, kion vi diros? - 
demandis la faraono. 
-Mi havas ĉi tie skatolon - respondis li - kun blankaj kaj 
nigraj silikoj. Ĉiu delegito ricevos du silikojn kaj unu el ili li 
ĵetos en la urnon. Kiu volas, ke via sankteco tuŝu la trezorojn 
de Labirinto, metos nigran silikon; kiu preferas, ke oni ne 
tuŝu la propraĵon de la dioj, metos blankan. 
-Ne konsentu, sinjoro - murmuretis la trezoristo al la 
monarĥo. - Prefere ĉiu delegito klare diru, kion li havas en 
la animo. 
-Ni respektu la malnovajn morojn - intermetis Mefres. 
-Bone, ili ĵetu la silikojn en la urnon - decidis la sinjoro. 
- Mia koro estas pura, miaj intencoj neskueblaj... 
La sanktaj Mefres kaj Herhor ekrigardis unu la alian. 
La gardisto de Labirinto, asistata de du generaloj komencis 
ĉirkaŭiri la benkojn kaj donis al la delegitoj po du silikoj, unu 
blankan kaj unu nigran. La kompatindaj simpluloj de la popolo estis tre konfuzitaj, vidante antaŭ si tiel grandajn altrangulojn. Kelkaj kamparanoj falis teren, ne kuraĝis preni la 
silikojn kaj tre malfacile komprenis, ke ili povas ĵeti en la urnon nur unu ŝtonon. 
-Mi ja volus esti kompleza al la dioj kaj al lia sankteco... 
- murmuretis maljuna paŝtisto. 
Fine la altranguloj sukcesis klarigi kaj la kamparanoj kompreni, kion oni postulas. Ĉiu delegito venis al la urno kaj ĵetis sian silikon tiamaniere, ke la aliaj ne povis vidi ĝian koloron.
Dume la granda trezoristo, genuante post la trono, murmuretis al la monarĥo: 
-Ĉio estas perdita... Se ili voĉdonus malkaŝe, ni havus 
unuanimecon sed nun, sekiĝu mia mano, ĉu ni ne trovos en 
la urno dudekon da blankaj silikoj!... 
-Trankviliĝu, fidela servisto - respondis Ramzes kun rideto. - Mi havas ĉe mia mano pli da regimentoj, ol estos 
voĉoj kontraŭ ni. 
-Sed por kio tio ĉi... por kio? - sopiris la trezoristo. - 
Sen unuanimeco oni ja ne malfermos al ni Labirinton... 
Ramzes ridetis kaj ridetis. 
Finiĝis la procesio de la delegitoj. La gardisto de Labirinto levis la urnon kaj elŝutis ĝian enhavon sur oran pladon. 
El 91 voĉdonantoj estis 83 nigraj silikoj, kaj nur 8 blankaj. 
La generaloj kaj oficistoj ektremis, la ĉefpastroj kun triumfo rigardis la ĉeestantojn, sed baldaŭ ekregis ilin maltrankvilo: 
Ramzes havis gajan vizaĝon. 
Neniu kuraĝis laŭte anonci, ke la projekto de lia sankteco 
malsukcesis. Sed la faraono ekparolis kun plena senĝeno: 
-Fidelaj Egiptanoj, bonaj miaj servistoj! Vi plenumis mian 
ordonon, kaj mia favoro estas kun vi. Du tagojn vi estos gastoj 
de mia domo. Ricevinte donacojn, vi revenos al viaj familioj 
kaj okupoj. Paco kaj beno estu kun vi. 
Tion dirinte, la sinjoro kun la sekvantaro forlasis la salonon. La ĉefpastroj Herhor kaj Mefres kun timo rigardis unu 
la alian. 
-Li tute ne ĉagreniĝis - murmuretis Herhor. 
-Mi ja diris, ke li estas rabia besto!... - respondis Mefres. 
- Li ne timos uzi eĉ superforton, kaj se ni ne rapidos... 
-La dioj defendos nin kaj siajn templojn...
Vespere en la ĉambro de Ramzes XIII kunvenis liaj plej fidelaj servistoj: la granda trezoristo, la granda skribisto, Tutmozis kaj Kalipos, la ĉefo de la greka regimento. 
-Ho sinjoro - ĝemis la trezoristo - kial vi ne agis, kiel 
viaj eterne vivantaj antaŭuloj?... Se la delegitoj voĉdonus malkaŝe, ni jam posedus la rajton al la trezorejo de Labirinto! 
-Veron diras via ekscelenco - intermetis la granda skribisto. 
La faraono skuis la kapon. 
-Vi eraras. Eĉ se la tuta Egipto krius: Donu al la trezorejo la oron de Labirinto, la ĉefpastroj ne donus... 
-Kial do ni maltrankviligis ilin, kunvokante la delegitojn?... Ĉi tiu reĝa ago forte ribeligis kaj kuraĝigis la popolaĉon, kiu jam hodiaŭ estas kvazaŭ leviĝanta akvo... 
-Mi ne timas la alfluon - diris la sinjoro. - Miaj regimentoj estos por ĝi akvobaro... Mi havas videblan profiton 
de la delegitaro, ĉar ĝi montris al mi la senfortecon de la kontraŭuloj: 83 silikoj por ni, 8 por ili!... Tio signifas, ke kiam ili 
povas kalkuli je unu korpuso, mi - je dek. Ne kredu al iluzioj 
- daŭrigis la faraono. Inter mi kaj la ĉefpastroj jam komenciĝis la milito. Ili estas citadelo, kies kapitulacon ni postulis. 
Ili rifuzis, ni do devas komenci la atakon. 
-Vivu eterne!... - ekkriis Tutmozis kaj Kalipos. 
-Ordonu, sinjoro - diris la granda skribisto. 
-Jen mia ordono - diris Ramzes. - Vi trezoristo disdonos cent talentojn al la polico, laboristoj, oficiroj kaj vilaĝaj 
juĝistoj en la nomesoj: Seft, Neha-ĥent, Nehapeĥu, Sebt-Het, 
Aa, Ament, Ka... En la samaj lokoj vi donos al la mastroj de 
drinkejoj kaj gastejoj hordeon, tritikon kaj vinon, kiun vi havas provize, por ke la popolo havu senpage manĝaĵon kaj
trinkaĵon. Vi faros tion, por ke la 20-an de Paofi provizoj estu 
ĉie, kie ili estas necesaj. 
La trezoristo sin klinis al la tero. 
-Vi, skribisto, skribu kaj ordonu publikigi en la stratoj de 
la ĉefurboj, ke la barbaroj de la okcidenta dezerto per grandaj fortoj volas invadi la dian provincon Fayum... 
Vi, Kalipos, sendos kvar grekajn regimentojn al la sudo. Du 
restos apud Labirinto, du iros ĝis Hanes. Se la pastra milico 
venus de Teboj, vi forpuŝos ĝin kaj ne allasos al Fayum... Kaj 
kiam la popolo, indigninte kontraŭ la pastroj, minacos Labirinton, viaj Grekoj okupu ĝin... 
-Kaj se la gardistoj de la kastelo kontraŭstarus? - intermetis Kalipos. 
-Tio estus ribelo - respondis la faraono kaj daŭrigis: 
-Vi, Tutmozis, sendos tri regimentojn en Memfison kaj lokos ilin proksime de la temploj de Ptah, Izido kaj Horus. Kiam 
la incitita popolo volos ilin ataki, la koloneloj malfermos la 
pordegojn, ne enlasos la popolaĉon en la sanktajn lokojn kaj 
gardos la personojn de la ĉefpastroj kontraŭ malrespekto. En 
Labirinto kaj en la memfisaj temploj vi trovos pastrojn, kiuj 
eliros renkonte al la taĉmentoj kun verdaj branĉoj. La koloneloj demandos ilin pri la signalvortoj kaj petos ilian konsilon ... 
-Kaj se iu kuraĝos kontraŭstari? - demandis Tutmozis. 
-Nur la ribeluloj ne plenumas la ordonojn de la faraono 
- respondis Ramzes. - La temploj kaj Labirinto devas esti 
okupitaj de la armeoj la 23-an de Paofi - daŭrigis la faraono, 
sin turnante al la granda skribisto. Do la popolo, en Memfiso 
kaj Fayum, povas kolektiĝi jam la 18-an, en la komenco en 
malgrandaj aretoj, poste pli kaj pli multenombre. Se do jam
ĉirkaŭ la 20-a komenciĝus malgrandaj tumultoj, oni ne devas 
malhelpi ilin. Sed ataki la templojn oni povas ne pli frue, ol 
la 22-an kaj 23-an. Kaj kiam la armeo okupos ĉi tiujn lokojn, 
ĉio devas trankviliĝi. 
-Ĉu ne pli bone estus tuj aresti Herhoron kaj Mefreson? 
- demandis Tutmozis. 
-Por kio? - Ne pri ili mi zorgas, sed pri la temploj kaj 
Labirinto, por kies okupo la armeo ne estas ankoraŭ preta. 
Cetere Hiram, kiu kaptis la leterojn de Herhor al Asirianoj, 
revenos nur la 20-an... Do nur la 21-an de Paofi ni havos en 
la manoj pruvojn, ke la ĉefpastroj estas perfiduloj, kaj ni 
anoncos tion al la popolo. 
-Do mi devas veturi al Fayum? - demandis Kalipos. 
-Ho ne! Vi kaj Tutmozis restos apud mi, kun la plej bonaj 
regimentoj... Oni ja devas havi rezervojn por la okazo, se la 
pastroj deturnus de ni parton de la popolo. 
-Sinjoro, ĉu vi ne timas perfidon? - demandis Tutmozis. 
La faraono svingis malzorge la manon. 
-La perfido gutas senĉese, kiel la akvo el fendita ba relo. 
Sendube la ĉefpastroj iom divenas miajn intencojn, mi ankaŭ 
konas iliajn dezirojn... Sed ĉar mi pli ol ili kolektis la fortojn, 
ili do estas la malpli fortaj... En la daŭro de dekkelko da tagoj ne eble estas formi regimentojn... 
-Kaj la sorĉoj? - demandis Tutmozis. 
Tutmozis volis en ĉi tiu momento rakonti al la faraono pri 
la procedoj de la ĉefpastroj kun Likon. Sed ankaŭ ĉi tiun fojon haltigis lin la penso, ke kiam la sinjoro forte ekkoleros, li 
perdos la trankvilon, kiu hodiaŭ faras lin potenca. Antaŭ la 
batalo la militestro devas pensi pri nenio, ekster la batalo
mem. Venos tempo, por la afero de Likon, kiam la pastroj 
estos en malliberejo. 
La faraono faris signon. En la ĉambro restis Tutmozis; la 
aliaj tri altranguloj, profunde salutinte la monarĥon, eliris. 
-Fine! - eksopiris la granda skribisto, kiam li estis kun la 
trezoristo en la vestiblo - fine ĉesos la povo de la razitaj kapoj... 
-Vere jam estas tempo - aldonis la trezoristo. Dum la 
lastaj jaroj iu ajn profeto havis pli da povo ol la nomarĥo de 
Teboj aŭ Memfiso. 
-Mi pensas, ke Herhor sekrete preparas por si ŝipeton por 
forkuri antaŭ la 23-a de Paofi - intermetis Kalipos. 
-Kio minacas lin? - diris la skribisto. - Lia sankteco, hodiaŭ severa, morgaŭ pardonos al ili, se ili humiliĝos... 
-Kaj se la reĝino Nikotris petos por ili, li eĉ lasos al ili la 
riĉaĵojn - aldonis la trezoristo. - En ĉiu okazo en la ŝtato 
ekregos ordo, kiu jam komencis manki. 
-Ŝajnas al mi, ke lia sankteco faras tro grandajn preparojn 
- diris la skribisto. - Mi finus ĉion per la grekaj regimentoj, 
ne tuŝante la popolaĉon... 
-Li estas juna... li amas la movadon... bruon... - aldonis 
la trezoristo. 
-Oni tuj vidas, ke vi ne estas soldatoj!... - diris Kalipos. 
- Por la batalo oni devas kolekti ĉiujn fortojn, ĉar ĉiam okazas io neatendita. 
-Sendube, se ni ne havus post ni la popolon - respondis 
la skribisto. - Sed tiel, kio neatendita povas okazi?... La dioj 
ne malsupreniros de la ĉielo por defendi Labirinton. 
-Via ekscelenco parolas tiel, ĉar vi estas trankvila - diris
Kalipos - ĉar vi scias, ke la ĉefa militestro vigle antaŭvidas 
ĉion. Alie, eble tremus sur vi la haŭto. 
-Mi vidas nenion neatenditan - insistis la skribisto. - 
Eble la ĉefpastroj ree disvastigos la famon, ke la faraono freneziĝis... 
-Ili provos diversajn artifikojn - intermetis oscedante la 
granda skribisto - sed vere la fortoj ne sufiĉos al ili... En ĉiu 
okazo mi dankas la diojn, ke ili lokis min apud la flanko de la 
faraono... Nun ni iru dormi... 
Post la foriro de la altranguloj, Tutmozis malfermis en unu 
el la muroj kaŝitan pordon kaj enkondukis la pastron Samentu. La sinjoro akceptis la profeton de Set kun granda ĝojo, 
donis al li la manon por kisi kaj ĉirkaŭprenis lian kapon. 
-La paco estu kun vi, bona servisto - diris la monarĥo. - 
Kion vi alportas? 
-Mi estis du fojojn en Labirinto - respondis la pastro. 
-Kaj vi jam konas la vojon? 
-Jam de longe mi konis ĝin, sed nun mi malkovris ion. La 
trezorejo povas fali en profundaĵon, mortigi homojn kaj detrui la juvelojn, kiuj estas ĝia plej granda riĉaĵo... 
La faraono sulkigis la brovojn. 
-Jen kial - daŭrigis Samentu - via sankteco bonvolu 
prepari dekkelkon da konfidindaj homoj. Kun ili mi eniros 
Labirinton en la nokto antaŭ la atako kaj mi okupos la ĉambrojn, najbarajn al la trezorejo... Precipe la supran!... 
-Vi enkondukos ilin?... 
-Jes. Mi iros ankoraŭ unu fojon tien kaj kontrolos definitive, ĉu mi ne povos malhelpi la ruinon, sen fremda helpo. La 
homoj, eĉ plej fidelaj ne estas konfidindaj, kaj la enkonduko 
de ili povas altiri la atenton de ĉi tiuj hundoj, gardistoj...
-Se jam ili ne spionas vin... - intermetis la faraono. 
-Kredu al mi, sinjoro - respondis la pastro, metante la 
manon sur la bruston - ke por trovi min, oni bezonas miraklon. Ilia blindiĝo estas preskaŭ infana. Ili jam sentas, ke ni 
volas engliti Labirinton, sed malsaĝuloj - ili duobligas gardistojn antaŭ la videblaj pordetoj. Dume mi, en la daŭro de 
unu monato, trovis tri kaŝitajn enirojn, pri kiuj ili forgesis aŭ 
eble tute ne scias. Nur iu spirito povus averti ilin, ke mi promenas en Labirinto, aŭ montri la ĉambron, kie mi estos. Inter tri mil ĉambroj kaj koridoroj tio estas neebla. 
-La nobla Samentu diras la veron - interrompis Tutmozis. - Kaj eble ni troas nian antaŭgardon kontraŭ la pastraj 
vipuroj. 
-Ne diru tion, generalo - respondis la pastro. Iliaj fortoj 
kompare kun la fortoj de lia sankteco estas kvazaŭ plenmano 
da sablo ĉe la templo, sed Herhor kaj Mefres estas tre, tre 
saĝaj!... Kaj ili kredeble uzos kontraŭ ni tiajn armilojn kaj ruzojn, ke ni mutiĝos de la miro... Niaj temploj estas plenaj de 
misteroj, kiuj konsternas eĉ saĝulojn kaj pulvorigas la animon 
de la popolaĉo. 
-Rakontu al mi pri tio - petis la faraono. 
-Mi avertas vin, ke la soldatoj de via sankteco renkontos 
mirindaĵojn en la temploj. Jen estingiĝos iliaj lumoj, jen ĉirkaŭos ilin flamoj kaj abomenaj monstroj... Jen muro baros al 
ili la vojon, aŭ sub la piedoj malfermiĝos senfundaĵo. En unuj 
koridoroj akvo superverŝos ilin, en aliaj nevideblaj manoj ĵetos ŝtonojn... Kiaj tondroj, kiaj voĉoj sonos ĉirkaŭ ili!... 
-En ĉiu templo mi havas bonvolajn por mi malsuperajn 
pastrojn, en Labirinto vi estos - diris la faraono. 
-Kaj niaj hakiloj - intermetis Tutmozis. - Malkuraĝa
estas la soldato, kiun fortimigas la flamoj aŭ monstroj, aŭ kiu 
perdas la tempon por aŭdi misterajn voĉojn. 
-Vi bone parolas, generalo! - ekkriis Samentu. - Se nur 
vi iros brave antaŭen, la timigiloj malaperos, la voĉoj eksilentos, la flamoj ĉesos bruligi. Nun lasta vorto, nia sinjoro - sin 
turnis la pastro al Ramzes. - Se mi pereus... 
-Ne parolu tiel!... - vive interrompis la faraono. 
-Se mi pereus - daŭrigis Samentu kun malĝoja rideto - 
venos al via sankteco juna pastro de Set kun mia ringo. Okupu do la armeo Labirinton kaj forpelu la gardistojn, kaj ne 
forlasu plu la konstruaĵon, ĉar la junulo, eble post unu monato, eble pli frue, trovos la vojon al la trezoroj dank' al la 
montroj, kiujn mi lasos al li... Sed sinjoro - diris li genuante - pri unu, sole pri tio, mi petegas vin. Kiam vi venkos, ven- 
ĝu min, kaj antaŭ ĉio ne pardonu al Herhor kaj Mefres. Vi ne 
scias, kiaj malamikoj ili estas!... Se ilia estos la venko, pereos 
ne nur vi, sed ankaŭ via dinastio. 
-Ĉu ne konvenas al la venkinto esti grandanima? - demandis la monarĥo kun malgaja mieno. 
-Nenian grandanimecon!... nenian kompaton!... kriis Samentu. - Dum ili vivos, vin kaj min minacas la morto, malhonoro, eĉ malrespekto al niaj kadavroj. Oni povas kvietigi 
leonon, aĉeti Fenicianon, altiri al sia koro Libianon kaj Etiopianon... Oni povas repacigi ĥaldean pastron, ĉar li kiel aglo 
rondflugas super la altaĵoj kaj ne timas sagojn... Sed egiptan 
profeton, kiu gustumis lukson kaj povon, vi altiros al vi per 
nenio. Sole la morto, ilia aŭ via, povas fini la batalon. 
-Vi diras la veron, Samentu - respondis Tutmozis. - 
Feliĉe, ne lia sankteco, sed ni, soldatoj, solvos la jarcentan 
malkonsenton inter la pastroj kiaj la faraono.
ĈAPITRO DEKKVARA 
La 12-an de Paofi de diversaj egiptaj temploj disvastiĝis 
maltrankviligaj novaĵoj. 
En la lastaj tagoj en la templo de Horus renversiĝis altaro, 
en la temploj de Izido la statuo de la dio ploris. Ĉe la teba 
Amon kaj ĉe la tombo de Oziriso, en Denderaĥ oni kolektis 
tre malbonajn antaŭdirojn. De seneraraj signoj la pastroj konkludis, ke Egipton minacas ia granda malfeliĉo, antaŭ la fino 
de la monato. 
La ĉefpastroj Herhor kaj Mefres ordonis procesiojn ĉirkaŭ 
la temploj kaj oferojn al la dioj en la domoj. 
Tuj en la sekvinta tago, la 13-an de Paofi, granda procesio 
havis lokon en Memfiso: la dio Ptah eliris el sia templo, kaj la 
diino Izido el sia. Ambaŭ dioj iris al la centro de la urbo, kun 
tre malgranda sekvantaro de fideluloj, plejparte de virinoj. 
Sed ili devis reiri: la egiptaj burĝoj mokis ilin, kaj la alireligianoj eĉ ĵetis ŝtonojn sur la sanktajn ŝipetojn de la dioj. 
La polico, vidante tion, restis tute indiferenta, kelkaj ĝiaj 
membroj eĉ partoprenis en la maldecaj ŝercoj. De la tagmezo, iuj nekonataj homoj komencis rakonti al la popolo, ke la 
pastraro melhelpas la reformojn por la laborantaj klasoj kaj 
volas ribeli kontraŭ la faraono. 
Ĉirkaŭ la vespero, apud la temploj kolektiĝis aretoj da laboristoj, fajfante kaj malbenante la pastrojn. Samtempe oni
ĵetis ŝtonojn al la pordegoj, kaj iu krimulo publike rompis la 
nazon al Horus, gardanta sian templon. 
Kelke da horoj post subiro de la suno en la templo de Ptah 
kolektiĝis la ĉefpastroj kaj iliaj plej fidelaj partianoj. Estis tie 
Herhor, Mefres Mentezufis, tri nomarĥoj kaj la plej alta ju- 
ĝisto de Teboj. 
-Teruraj tempoj! - diris la juĝisto. - Mi scias tute certe, 
ke la faraono volas ribeligi la popolaĉon, por ke ili ataku la 
templojn. 
-Mi aŭdis - aldonis la nomarĥo de Sebes - ke oni sendis ordonon al Nitager alkuri plej rapide kun novaj regimentoj, kvazaŭ ne sufiĉus jam la nunaj!... 
-La vojo inter Malsupra kaj Supra Egipto estas interrompita jam de hieraŭ - diris la nomarĥo de Aa. - Sur la ŝoseoj staras la armeo, kaj la galeroj de lia sankteco faras revizion 
de ĉiu ŝipo, veturanta sur Nilo... 
-Ramzes XIII ne estas "sankteco" - interrompis seke Mefres - ĉar li ne ricevis la kronojn de la manoj de la dioj. 
-Ĉio ĉi estus bagateloj - ekparolis la plej alta juĝisto. - 
Pli malbona estas la perfido... Mi havas pruvojn, ke multaj 
junaj pastroj estas favoraj al la faraono kaj konigas al li 
ĉion ... 
-Estas eĉ tiaj, kiuj promesis faciligi al la armeo okupi la 
templojn - aldonis Herhor. 
-Almenaŭ ili havas tian ordonon por la 23-a - respondis 
Herhor. 
-Kaj via ekscelenco parolas pri tio tiel trankvile? - demandis la nomarĥo de Ament. 
Herhor levis la ŝultrojn, la nomarĥoj komencis rigardi unu 
alian.
-Tion mi ne komprenas!... - diris preskaŭ kun kolero la 
nomarĥo de Aa. - La temploj havas apenaŭ kelkcenton da 
soldatoj, la pastroj perfidas, la faraono fortranĉas nin de Teboj kaj ribeligas la popolon, kaj la nobla Herhor parolas pri 
tio, kvazaŭ li invitus nin al festeno... Aŭ ni defendu nin, se tio 
estas ankoraŭ ebla, aŭ... 
-Aŭ ni submetu nin al lia sankteco? - demandis ironie 
Mefres. - Por tio vi ĉiam havos tempon!... 
-Sed ni dezirus ekscii ion pri la rimedoj de la defendo... 
- diris la nomarĥo de Sebes. 
-La dioj savos siajn fidelulojn - respondis Herhor. La nomarĥo de Aa tordis siajn manojn. 
-Se mi devas malfermi mian koron, ankaŭ mi diros, ke 
mirigas min via indiferenteco - interrompis la plej alta ju- 
ĝisto, - Preskaŭ la tuta popolaĉo estas kontraŭ ni... 
-La popolaĉo, kiel hordeo sur kampo, iras kun la vento - 
diris Herhor. 
-Kaj la armeo?... 
-Kiu armeo ne falos antaŭ Oziriso. 
-Mi scias - interrompis malpactence la nomarĥo de Aa 
- sed mi ne vidas Ozirison, nek la venton, kiu devas turni al 
ni la popolon... Dume la faraono jam hodiaŭ akiris ilin por 
si per la promesoj, kaj morgaŭ li venos kun donacoj... 
-Pli forta ol la promesoj kaj donacoj estas la teruro - respondis Herhor. 
-Kion ili devas timi?... La tricent soldatojn, kiujn ni havas?... 
-Ili ektimos Ozirison. 
-Sed kie li estas?... - demandis la ekscitita nomarĥo de 
Aa.
-Vi ĉiuj vidos lin. Kaj feliĉa estus tiu, kiu blindiĝus por tiu 
tago. 
Herhor diris ĉi tiujn vortojn kun tiel solena trankvilo, ke en 
la kunveno ekregis silento. 
-Sed definitive kion ni faras? - demandis post momento la plej alta juĝisto. 
-La faraono deziras - diris Herhor - ke la popolo ataku 
la templojn la 23-an. Ni devas fari, ke oni ataku nin la 20-an 
de Paofi. 
-Eterne vivantaj dioj! - ree ekkriis la nomarĥo de Aa, levante la manojn. - Por kio ni devas altiri la malfeliĉon sur 
niajn kapojn, kaj du tagojn pli frue?... 
-Obeu Herhoron - interrompis Mefres per kategoria 
tono - kaj per ĉiuj rimedoj penu, ke la atako komenciĝu matene la 20-an. 
-Kaj se efektive ni estos batitaj?... - demandis konfuzite 
la juĝisto. 
-Se ne efikos la preĝoj de Herhor, tiam mi alvokos la helpon de la dioj - respondis Mefres, kaj en liaj okuloj ekbrilis 
kolera flamo. 
-Ah, vi ĉefpastroj havas viajn sekretojn, kiujn malpermesite estas al vi malkovri - diris la granda juĝisto. - Ni do 
faros, kion vi ordonas, ni provokos la atakon la 20-an. Sed 
memoru, ke la sango de niaj infanoj kaj nia falos sur viajn 
kapojn... 
-Ĝi falu... 
-Tiel estu!... - ekkriis samtempe ambaŭ ĉefpastroj. 
Poste Herhor aldonis: 
-De dek jaroj ni regas la ŝtaton, kaj dum ĉi tiu tempo ni 
estis maljustaj al neniu el vi kaj plenumis ĉiun promeson.
Estu do paciencaj kaj fidelaj ankoraŭ kelke da tagoj, por vidi 
la potencon de la dioj kaj ricevi rekompencon. 
Baldaŭ la nomarĥoj adiaŭis la pastrojn, eĉ ne penante kaŝi 
sian malĝojon kaj maltrankvilon. Restis nur Herhor kaj Mefres. 
Post longa silento Herhor diris: 
-Jes, tiu ĉi Likon estis bona, dum li ludis la rolon de frenezulo. Sed anstataŭigi per li Ramzeson!... 
-Se la patrino estis trompita - respondis Mefres - li devas esti tre simila al la faraono,... Kaj sidi sur la trono, diri kelke da vortoj al la ĉirkaŭantaj, tion li sendube scios fari. Cetere 
ni estos apud li... 
-Tre malsaĝa komedianto!... - suspiris Herhor, frotante 
la frunton. 
-Li estas pli saĝa, ol multe da milionoj da homoj, ĉar li 
posedas duoblan vidkapablon kaj povas fari grandajn servojn 
al la ŝtato... 
-Via ekscelenco ĉiam parolas al mi pri ĉi tiu duobla vidkapablo - respondis Herhor. - Fine konvinkiĝu mi mem pri 
ĝi. 
-Vi volas? - demandis Mefres. - Ni do iru... Sed pro la 
dioj, Herhor, pri tio, kion vi vidos, ne parolu eĉ al via propra 
koro. 
Ili iris malsupren en la subteraĵon de la templo de Ptah kaj 
baldaŭ atingis vastan kelon, lumigitan per torĉo. Ĉe la malforta brilo Herhor ekvidis homon, kiu sidante ĉe la tablo 
manĝis. Li portis tunikon de la faraona gvardio. 
-Likon - diris Mefres - la plej granda altrangulo de la 
ŝtato volas konvinkiĝi pri la kapabloj, kiujn donis al vi la dioj 
...
La Greko forpuŝis la pladon kun la manĝaĵo kaj komencis 
murmuri: 
-Malbenita la tago, en kiu miaj plandoj tuŝis vian teron!... 
Mi preferus labori en minejo kaj esti batata per bastonoj... 
-Por tio ĉiam estos tempo - interrompis severe Herhor. 
La Greko eksilentis kaj subite komencis tremi, vidante en 
la mano de Mefres globeton el malhela kristalo. Li paliĝis, 
malklariĝis lia rigardo, sur lia vizaĝo aperis ŝvitaj gutoj. Liaj 
okuloj estis fiksitaj sur unu punkto, kvazaŭ najlitaj al la kristala globeto. 
-Li jam dormas - diris Meres. - Ĉu tio ne estas stranga? 
- Se li ne ŝajnigas. 
-Pinĉu lin... piku... eĉ brogu... - diris Mefres. 
Herhor eltiris el sub sia blanka vesto ponardon kaj faris 
movon, kvazaŭ volante frapi Likonon inter lia okulojn. Sed la 
Greko restis senmova, eĉ ne palpebrumis. 
-Rigardu ĉi tien - diris Mefres, proksimigante al Likon la 
kristalon. - Ĉu vi vidas tiun, kiu forrabis Kaman?... 
La Greko salte leviĝis de la seĝo kun kunpremitaj pugnoj, 
kun ŝaŭmo sur la lipoj. 
-Ellasu min!... - kriis li per raŭka voĉo. - Ellasu min, mi 
volas trinki lian sangon. 
-Kie li estas nun? - demandis Mefres. 
-En la palaco, en la ĝardeno, proksime de la rivero... kun 
li estas bela virino.., - murmuretis Likon. 
-Ŝia nomo estas Hebron kaj ŝi estas la edzino de Tutmozis - sufloris Herhor. - Konfesu Mefres - aldonis li - ke, 
por scii tion, oni ne bezonas duoblan vidkapablon... 
Mefres kunpremis siajn maldikajn lipojn. 
-Se tio ne konvinkas vian ekscelencon, mi montros al vi
ion pli bonan - respondis li - Likon, trovu nun la perfidulon, kiu serĉas la vojon al la trezorejo de Labirinto... 
La dormanta Greko pli fikse rigardis la kristalon kaj post 
momento respondis: 
-Mi vidas lin... Li estas vestita per ĉifonoj de almozulo... 
-Kie li estas... 
-Li kuŝas sur la korto de la lasta gastejo antaŭ Labirinto 
... Matene li estos tie... 
-Kia estas lia aspekto? 
-Li havas flavruĝajn harojn kaj barbon.. - respondis Likon... 
-Do? - demandis Mefres Herhoron. 
-Via ekscelenco havas bonan policon - respondis Herhor. 
-Kontraŭe, la gardistoj de Labirinto malbone ĝin gardas! 
- kolere diris Mefres. - Ankoraŭ hodiaŭ nokte mi veturos 
tien kun Likon por averti la tieajn pastrojn... Sed kiam mi 
sukcesos savi la trezorojn de la dioj, via ekscelenco permesos, 
ke mi fariĝos ilia gardisto... 
-Kiel deziras via ekscelenco - respondis Herhor indiferente. Kaj en sia koro li aldonis: 
-Fine la pia Mefres komencas montri dentojn kaj ungegojn... Li mem deziras fariĝi nur... la gardisto de Labirinto 
kaj sian edukaton Likonon fari nur... faraono!... Vere, por satigi la avidecon de miaj helpantoj, la dioj devus krei dek Egiptojn..." 
Kiam ambaŭ altranguloj forlasis la subteraĵon, Herhor 
nokte, piedire revenis en la templon de Izido, kie li loĝis, kaj 
Mefres ordonis prepari kelke da ĉevalaj portiloj. En unu portilon junaj pastroj metis la dormantan Likonon, kun sako sur
la kapo en la alia sidiĝis la ĉefpastro mem kaj, ĉirkaŭita de 
kelke da rajdantoj, ektrotis al Fayum. 
En la nokto de 14-a al la 15-a de Paofi, la ĉefpastro Samentu, konforme al la promeso donita al la faraono, eniris Labirinton tra koridoro, konata nur de li. Li havis en la mano 
faskon de torĉoj, el kiuj unu brulis, kaj sur la dorso korbon 
kun instrumentoj. 
Samentu tre facile transiris de unu salono en alian, el koridoro en koridoron, per unu tuŝo forigante la ŝtonajn platojn 
en la kolonoj kaj muroj, kie estis kaŝitaj pordoj. Iafoje li ŝanceliĝis, sed tiam li legis la misterajn signojn sur la muroj kaj 
komparis ilin kun la signoj sur la rozario, kiun li havis sur la 
kolo. 
Post duonhora irado li atingis la trezorojn. Foriginte tie 
platon en la planko, li eniris en suban salonon. Ĝi estis malalta, sed vasta, kaj ĝia plafono estis apogita sur multenombraj 
dikaj kolonoj. 
Samentu demetis sian korbon kaj, eklumiginte la torĉojn, 
ĉe ilia lumo komencis legi la surskribon sur la muroj. 
"Malgraŭ mia mizera aspekto - diris unu surskribo - mi 
estas vera filo de la dioj, ĉar mia kolero estas terura. Ekstere 
mi fariĝas fajra kolono kaj naskas la fulmon. Enfermita, mi 
estas tondro kaj detruo kaj ne ekzistas konstruaĵo, kiu kontraŭstarus al mia potenco. Kvietigi min povas nur la sankta 
akvo, forprenante mian forton. Sed mia kolero naskiĝis same 
de flamo, kiel de plej malgranda fajrero. En mia ĉeesto ĉio 
tordiĝas kaj falas. Mi estas kiel Tilono, kiu renversas plej 
grandajn arbojn kaj levas ŝtonojn!..." 
-Unuvorte, ĉiu templo havas sian misteron, kiun ne konas 
la aliaj!... - diris al si Samentu.
Li malfermis unu kolonon kaj elprenis grandan poton. La 
poto havis kovrilon, algluitan per vakso, kaj truon, tra kiu 
pasis longa, maldika ŝnuro, finiĝanta oni ne scias kie en la 
interno de la kolono. 
Samentu fortranĉis de la ŝnuro pecon, proksimigis ĝin al la 
torĉo kaj rimarkis, ke la torĉo brulas rapide kun siblo. 
Nun singarde li demetis per tranĉilo la kovrilon kaj ekvidis en la poto kvazaŭ sablon kaj ŝtonetojn de cindra koloro. 
Li prenis kelke da ŝtonetoj kaj, foririnte flanken, almetis la 
torĉon. Tuj ŝprucis granda flamo, kaj la ŝtonetoj malaperis, 
lasante post si fumon kaj malagrablan odoron. 
-Mi jam havas la veran filon de la dioj!... - diris Samentu 
kun rideto. - La trezorejo ne dronos en profundaĵo... 
Li iris de kolono al kolono, malfermis la kaŝejojn kaj elprenis la kaŝitajn potojn. Ĉe ĉiu estis ŝnuro, kiun Samentu tratranĉis, kaj la potojn li starigis flanke. 
-Lia sankteco - diris la pastro - povus donaci al mi duonon de la trezoroj, aŭ almenaŭ... fari mian filon nomarĥo!... 
Kaj sendube li faros, ĉar li estas grandanima sinjoro... Mi 
meritas almenaŭ la templon de Amon en Teboj... 
Antaŭgardinte tiel la suban salonon, Samentu revenis en la 
trezorejon, kaj de tie eniris en la supran salonon. Tie ankaŭ 
estis surskriboj, multenombraj kolonoj, kaj en ili potoj, provizitaj per ŝnuroj kaj plenigitaj per ŝtonetoj, kiuj ĉe la kontakto kun fajro eksplodis. 
Samentu tratranĉis la ŝnurojn, forigis la potojn el la kolonoj kaj iom da griza sablo prenis en ĉifonon. Poste laca li sidi- 
ĝis. Ses el liaj torĉoj jam forbrulis sendube; la nokto jam proksimiĝis al sia fino. 
-Neniam mi supozus - diris li al si - ke ĉi tieaj pastroj
havas tiel strangan materion!... Oni ja povus per ĝi renversi 
la asiriajn citadelojn!... Vere estas, ke ni ankaŭ ne ĉion diras 
al niaj lernantoj. 
Laca li komencis revi. Nun li estis certa, ke li okupos la plej 
altan postenon en la ŝtato, pli potencan ol tiu, kiun okupis 
Herhor. Kion li faros tiam?... Multon, multon. Li certigos sa- 
ĝon kaj riĉaĵon al siaj posteuloj. Li penos elŝiri la sekretojn de 
ĉiuj temploj, kio senlime fortigos lian povon kaj certigos al 
Egipto superecon je Asirio. 
La faraono ridas la diojn: tio faciligos al li la taskon fondi 
la kulton de unu sola dio, ekzemple de Oziriso, kaj kunigi Fenicianojn, Hebreojn, Grekojn kaj Libianojn en unu ŝtaton kun 
Egipto. 
Samtempe li komencos la laborojn ĉe la kanalo, kiu devas 
kunigi Ruĝan Maron kun Meza. Kiam sur la bordoj de la kanalo estos konstruitaj fortikaĵoj kaj kolektitaj grandaj armeoj, 
la tuta komerco kun la nekonataj popoloj de Oriento kaj Okcidentoj falos en la manojn de Egiptanoj. 
Oni devas ankaŭ posedi propran ŝiparon kaj egiptajn maristojn... Kaj antaŭ ĉio frakasi Asirion, kiu ĉiujare fariĝas pli 
kaj pli danĝera... Oni devas limigi la lukson kaj avarecon de 
la pastroj... Ili estu saĝuloj, ili havu bonstaton, sed ili servu 
al la ŝtato, anstataŭ ekspluati ĝin por sia profito, kiel hodiaŭ ... 
-Jam en la monato de Hator - diris li al si - mi estos la 
estro!... La juna monarĥo tro amas virinojn kaj armeon por 
povi sin okupi per la regado... Kaj se li ne havos filojn, tiam 
mia filo, mia filo... 
Li rekonsciiĝis. Ankoraŭ unu torĉo forbrulis, kaj estis jam 
granda tempo forlasi la subteraĵon.
Li leviĝis, prenis la korbojn kaj forlasis la salonon sub la 
trezorejo. 
-Mi ne bezonas helpantojn... - pensis li ridetante. - Mi 
sola ĉion antaŭgardis... mi sola, la malestimata pastro de 
Set!... 
Li trapasis jam dekkelkon da ĉambroj kaj koridoroj, kiam 
subite li haltis... Ŝajnis al li, ke sur la planko de la ĉambro li 
vidas maldikan strion de lumo... 
En unu momento tiel granda teruro ekregis lin, ke li estingis la torĉon. Sed la strio sur la planko ankaŭ malaperis. 
Samentu atente aŭskultis, sed li aŭdis nur la batadon de la 
pulso en la propra kapo. 
-Ŝajnis al mi!... - diris li. 
Per tremanta mano li prenis el la korbo malgrandan vazon, 
en kiu malrapide bruletis meĉo, kaj ree eklumigis la torĉon. 
-Mi estas tre dormema!... - pensis li. 
Li ĉirkaŭrigardis en la salono kaj aliris al la muro en kiu 
estis kaŝita pordo. Li premis najlon, la pordo ne malfermiĝis. 
Dua... tria premo... nenio. 
-Kion tio signifas? - diris li mirigita al si. Li jam forgesis 
pri la luma strio. Ŝajnis al li, ke okazis al li io nova, nekomprenebla. Tiom da kaŝitaj pordoj li malfermis dum sia vivo, 
tiom da ili li malfermis en Labirinto, ke li tute ne povis kompreni la nunan malsukceson. 
Subite ree ekregis lin timo. Li komencis kuri de muro al 
muro kaj ĉie provis malfermi kaŝitan pordon. Fine unu cedis. 
Samentu profunde ekspiris kaj troviĝis en grandega salono, 
tute plena de kolonoj, kiel ordinare. Lia torĉo lumigis apenaŭ 
parton de ĝi, la resto dronis en densa krepusko. 
La mallumo, la arbaro de kolonoj, kaj antaŭ ĉio la fakto, ke
la salono estis al li nekonata, redonis al la pastro kuraĝon. Sur 
la fundo de lia timo vekiĝis fajrero de naiva espero ŝajnis al 
li, ke, ĉar li ne konas la lokon, neniu ĝin konas, neniu venos 
tien... 
Li iom trankviliĝis kaj sentis, ke la piedoj fleksiĝas sub li. Li 
sidiĝis. Sed ree li salte leviĝis kaj komencis ĉirkaŭrigardi, kvazaŭ por kontroli, ĉu vere minacas lin danĝero kaj de kie?... El 
kiu el la mallumaj anguloj ĝi eliros, por sin ĵeti sur lin?... 
Samentu, kiel neniu alia en Egipto, kutimis al subteraĵoj, 
mallumo, erarvagado. Krom tio li travivis multajn maltrankvilojn. Sed tio, kion li sentis nun, estis io tute nova kaj tiel 
nova, ke la pastro timis doni al ĝi la ĝustan nomon. 
Fine kun granda peno li kolektis la pensojn kaj diris: 
-Se efektive mi vidas lumon... se efektive iu fermis la pordojn, oni perfidis min... kaj tiam?... 
-La morto!... - murmuretis al li voĉo, kaŝita ie sur la fundo de lia koro. 
La morto?... 
Ŝvito kovris lian vizaĝon; lia spirado haltis. Kaj subite la 
frenezo de la timo ekregis lin. Li komencis kuri en la salono 
kaj bati la murojn per la pugno, serĉante eliron. Li jam forgesis, kie li estas kaj kiel li venis tien; li perdis la direkton, eĉ la 
eblon sin orienti kun la helpo de la rozario. 
Samtempe li sentis, ke estas en li kvazaŭ du homoj: unu 
preskaŭ freneza, alia trankvila kaj saĝa. La saĝa klarigis al si, 
ke ĉio povas esti nur iluzio, ke neniu trovis lin, neniu lin ser- 
ĉas, kaj ke li eliros, se nur li iom liberiĝos de la timo. Sed la 
unua, la freneza, ne aŭskultis la voĉon de la prudento, kontraŭe, ĉiuminute li akiris superecon je sia interna antagonisto.
Oh, se oni povus sin kaŝi en iu kolono!... Tiam oni serĉu... 
Certe neniu lin trovus, kaj li, dorminte iom, reakirus la regadon de si mem. 
-Kio povas okazi al mi ĉi tie? - diris li, levante la ŝultrojn. 
- Se nur mi trankviliĝos, ili povas persekuti min tra la tuta 
Labirinto... Por bari ĉiujn vojojn oni bezonus milojn da homoj, kaj por montri la ĉelon, en kiu mi estas - almenaŭ miraklon!... 
Bone, sed ni supozu, ke oni kaptos min... Kio do?... Mi 
prenas jen ĉi tiun boteleton, mi levas ĝin al mia buŝo kaj post 
unu minuto mi forkuras tiel, kie neniu kaptos min... Eĉ la 
dioj... 
Sed malgraŭ la rezonado, ree ekregis lin tiel terura timo, ke 
duan fojon li estingis la torĉon kaj tremante, klakante per la 
dentoj li enŝovis sin post kolonon. 
-Kiel mi povis... kiel mi povis eniri tien ĉi!... - diris li al 
si. - Ĉu mi ne havis ion por manĝi... ion por apogi sur ĝi la 
kapon?... Estas tute simple, ke oni malkovris min... Labirinto ja posedas multe da gardistoj, viglaj kiel hundoj, kaj nur infano aŭ malsaĝulo povus supozi, ke li trompos ilin!... La riĉaĵo 
... la povo!... Kie estas tia trezoro, kiu valorus unu tagon de la 
vivo?... Kaj mi, homo en floranta aĝo, riskis la mian... 
Ŝajnis al li, ke li aŭdis pezan frapon. Li salte leviĝis kaj en 
la fundo de la salono ekvidis brilon!... 
Jes: realan brilon, ne iluzion... En malproksima muro, ie en 
la fino de la salono, pordo estis malfermita, kaj tra ĝi en ĉi tiu 
momento eniris kelke da armitaj homoj kun torĉoj. 
Vidante tion, la pastro eksentis malvarmon en la piedoj, en 
la koro, en la kapo... Li ne dubis plu, ke ne nur li estas malkovrita, sed persekutata kaj ĉirkaŭita.
Kiu povis lin perfidi?... Kompreneble, nur unu homo: la 
juna pastro de Set, al kiu li sufiĉe detale konfidis siajn planojn. La perfidulo sola devus unu monaton serĉi la vojon en 
Labirinto, sed kun la helpo de la gardistoj li povis dum unu 
tago trovi liajn postesignojn... 
En ĉi tiu momento li havis la impreson, konatan nur de 
homoj, kiuj staras antaŭ morto. Li ĉesis timi, ĉar la imagataj 
teruroj malaperis en la ĉeesto de la realaj torĉoj. Kaj ne sole 
li reakiris la memregadon, sed eĉ li eksentis sin senfine supera, ol ĉio vivanta... Post unu momento minacos lin plu neniu 
... neniu danĝero... 
La pensoj trakuris lian kapon kun la rapideco kaj heleco de 
fulmo. Li rememoris sian tutan ekzistadon: la laborojn, dan- 
ĝerojn, esperojn kaj ambiciojn, kaj ĉio ŝajnis al li bagatelo. Ĉar 
eĉ se li estus en la nuna momento faraono aŭ posedus ĉiujn 
juvelojn de ĉiuj reĝaj trezoroj... 
Ĉio ĉi estas vantaĵo, polvo, eĉ malpli, ĉar iluzio. Nur unu 
estas granda kaj reala, la morto... 
Dume la homoj kun la torĉoj, atente rigardante la kolonojn 
kaj angulojn, atingis jam la mezon de la grandega salono. La 
pastro vidis eĉ la pintojn de iliaj lancoj kaj rimarkis, ke ili ŝanceliĝas, ke ili iras antaŭen nevolonte kaj kun timo. Kelke da 
paŝoj post ili iris alia grupo de personoj, lumigita per unu 
torĉo. 
Samentu eĉ ne sentis koleron kontraŭ ili, nur scivolon: kiu 
perfidis lin? Sed ankaŭ ĉi tiu demando ne tre interesis lin; 
multe pli grava ŝajnis al li la demando: kial homo devas morti?... Kaj por kio li naskiĝis?... Ĉe fakto de la morto, la tuta vivo 
mallongiĝas en unu doloran momenton, eĉ se ĝi estis plej 
longa kaj plej riĉa je spertoj.
-Kial?... Pro kio?... 
Vekis lin la voĉo de unu el la armitoj: 
-Neniu estas ĉi tie... neniu povas esti!... 
La armitoj haltis. Samentu sentis, ke li amas ĉi tiujn homojn, kaj la koro ekbatis en li. 
Malrapide proksimiĝis la alia grupo. Oni disputis: 
-Kiel povas via ekscelenco eĉ supozi, ke iu eniris ĉi tien? 
- parolis voĉo, tremanta de kolero. - Ĉiuj eniroj ja estas gardataj, precipe nun. Eĉ se iu englitus, certe nur por morti de 
malsato... 
-Tamen rigardu via ekscelenco Likonon - respondis alia 
voĉo. - La dormanta Greko havas aspekton, kvazaŭ li sentus 
la malamikon tute proksime... 
"Likon? - pensis Salmentu. - Ah, tio estas la Greko simila 
al la faraono... Sed kion mi vidas?... Mefres mem alkondukis 
lin ĉi tien..." 
En la sama momento la dormanta Greko sin ĵetis antaŭen 
kaj haltis antaŭ la kolono, post kiu sin kaŝis Samentu. La armitoj sekvis lin, kaj la brilo de iliaj torĉoj eklumigis la nigran 
figuron de la pastro. 
Samentu eliris. Lia apero faris tiel grandan impreson, ke la 
homoj kun la torĉoj posteniĝis. Li povus trairi inter la teruritaj, kaj neniu haltigus lin; sed la pastro ne pensis plu pri la 
forkuro. 
-Do, ĉu trompis min mia klarvidulo?... - diris Mefres, 
etendante la manon. - Jen la perfidulo!... 
Samentu proksimiĝis al li kun rideto kaj diris: 
-Mi rekonis vin per tiu ĉi ekkrio, Mefres. Kiam vi ne povas esti trompanto, vi estas nur malsaĝulo...
La ĉeestantoj ŝtoniĝis. Samentu daŭrigis kun trankvila ironio: 
-En ĉi tiu momento vi estas samtempe trompanto kaj 
malsaĝulo. Trompanto, ĉar vi volas kredigi al la gardistoj de 
Labirinto, ke ĉi tiu fripono havas kapablon de la duobla vidado; malsaĝulo, ĉar vi pensas, ke ili kredos al vi. Prefere tuj 
diru, ke ankaŭ en la templo de Ptah estas detalaj planoj de 
Labirinto... 
-Tio estas malvera!... - ekkriis Mefres. 
-Demandu ĉi tiujn homojn, al kiu ili kredas: al vi aŭ al mi? 
Mi estas ĉi tie, ĉar mi trovis la planojn en la templo de Set, vi 
venis dank' al la senmorta Ptah... - finis Samentu ridante. 
-Ligu la perfidulon kaj mensogulon!... - ekkriis Mefres. 
Samentu retiriĝis kelke da paŝoj. Li rapide eltiris el sub la 
vesto la boteleton kaj, levante ĝin al la buŝo, diris: 
-Mefres, ĝis la morto vi estos malsaĝulo... Ruza vi estas 
nur, kiam via celo estas mono. 
Li almetis la boteleton al la buŝo kaj falis sur la plankon. 
La armitoj sin ĵetis al li, levis lin, sed jam li glitis el iliaj manoj. 
-Li restu ĉi tie, kiel la aliaj - diris la gardisto de Labirinto. 
Ĉiuj forlasis la salonon kaj zorge fermis la kaŝitan pordon. 
Baldaŭ ili eliris el la subteraĵo. 
Kiam la nobla Mefres venis en la korton, li ordonis al siaj 
pastroj prepari la portilojn kaj senprokraste forveturis Memfison kun la dormanta Likon. 
-Mi ne povas kredi, - diris la ĉefpastro gardisto - ke estis dum niaj tagoj homo, kiu penetris en la subteraĵon...
-Via ekscelenco forgesas, ke ni estis hodiaŭ tri - intermetis unu el la junaj pastroj, strabe lin rigardante. 
-Jes... vere... - respondis la ĉefpastro. - Ĉu la dioj malklarigis mian prudenton? - diris li, frotante la frunton kaj 
premante la amuleton sur sia brusto. 
-Kaj du forkuris - sufloris la juna pastro. 
-Kial vi ne turnis mian atenton tie... en la subteraĵo!... - 
eksplodis la ĉefpastro. 
-Mi ne sciis, ke tiel okazos... 
-Ve al mia kapo!... - kriis la ĉefpastro. - Ne la ĉefo, sed 
la pordisto de ĉi tiu konstruaĵo mi devus esti... Oni avertis 
nin, ke iu glitas en Labirinton kaj mi ne malhelpis tion... Kaj 
nun mi ellasis du plej danĝerajn, kiuj alkondukos ĉi tien ĉiun, 
se plaĉos al ili... Ho ve!... 
-Via ekscelenco ne bezonas malesperi - diris alia pastro. 
- Nia leĝo estas klara... Via ekscelenco sendu Memfison 
kvar aŭ ses niajn homojn kaj donu al ili verdiktojn. La resto 
estos ilia afero... 
-Mi perdis la saĝon! - lamentis la ĉefpastro. 
-Kio okazis, okazis - interrompis la juna pastro ne sen 
ironio. - Unu afero estas senduba, ke la homoj, kiuj ne nur 
trovis la vojon al la subteraĵoj, sed eĉ promenis en ili kvazaŭ 
en la propra domo, ke ĉi tiuj homoj ne povas vivi... 
-Elektu do ses homojn el nia milico. 
-Kompreneble!... Oni devas fini kun tio... - jesis la pastroj gardistoj. 
-Kiu scias, ĉu Mefres ne agis interkonsente kun la plej 
nobla Herhor? - murmuretis iu. 
-Sufiĉe! - ekkriis la ĉefpastro. - Kiam ni trovos Herhoron en Labirinto, ni agos laŭ la leĝo. Sed konjekti, aŭ suspekti,
ni ne havas la rajton... La skribistoj preparu la verdiktojn por 
Mefres kaj Likon, la elektitaj plej rapide persekutu ilin, la milico multobligu la starantajn garde. Oni devas ankaŭ esplori 
la internon de Labirinto kaj malkovri, de kie eniris Samentu 
... Kvankam mi estas certa, ke ne baldaŭ li trovos imitantojn ... 
Post kelke da horoj ses homoj galopis al Memfiso.
ĈAPITRO DEKKVINA 
Jam la 18-an de Paofi en Egipto ekregis ĥaoso. La vojoj inter Malsupra kaj Supra Egipto estis interrompitaj, la komerco ĉesis, la ŝoseoj estis okupitaj de la regimentoj, kiuj rapidis al la urboj, posedantaj la plej famajn templojn. 
Sur la kampoj laboris nur la pastraj kamparanoj. En bienoj 
de la nobeloj, nomarĥoj, kaj precipe de la faraono, lino ne 
estis elŝirita, trifolio ne estis tuŝita, vinberojn ŝirkolektis neniu. La kamparanoj faris nenion, vagis en bandoj, kantis, 
manĝis, trinkis kaj minacis al la pastroj aŭ al Fenicianoj. 
En la urboj butikoj estis fermitaj kaj la senokupaj metiistoj 
tutajn tagojn diskutis pri la ŝanĝoj en la ŝtato. Ĉi tiu skandala fenomeno ne estis plu novaĵo por Egipto, sed nun ĝi atingis 
tiel minacan gradon, ke la kolektistoj de impostoj, eĉ juĝistoj 
komencis sin kaŝi tiom pli, ke la polico tre malsevere agis 
kontraŭ la trouzoj de la popolo. 
Ankoraŭ unu afero meritis atenton: la granda kvanto da 
nutraĵo kaj vino. En la drinkejoj kaj gastejoj, precipe en la 
feniciaj, en Memfiso same kiel en la provinco, povis manĝi 
kaj trinki ĉiu, kiu volis kaj kiam li volis, tre malkare eĉ tute 
senpage. 
Oni diris, ke lia sankteco donas al sia popolo festenon, kiu 
daŭros tutan monaton. 
Kaŭze de la malfaciligo, eĉ interrompo de la interkomunikiĝoj, la urboj ne bone sciis, kio okazas ĉe la najbaroj. Nur
la faraono, kaj ankoraŭ pli bone la pastroj, konis la staton de 
la lando. 
La situacion antaŭ ĉio karakterizis la malkonsento inter 
Supra aŭ Teba kaj Malsupra aŭ Memfisa Egipto. En Teboj oni 
diris, ke Ramzes freneziĝis kaj volas vendi Egipton al Fenicianoj; en Memfiso oni rakontis, ke la pastroj volas veneni la 
faraonon kaj alkonduki Asirianojn en la landon. 
La simpla popolo, norde kaj sude, estis altirita al Ramzes 
per ia instinkto. Sed la popolo estis forte pasiva kaj ŝanceli- 
ĝema. Kiam parolis faraona agitanto, la kamparanoj estis pretaj ataki la pastrojn: sed kiam venis procesio, ili falis sur la 
vizaĝon kaj tremis, aŭskultante la antaŭdirojn pri katastrofoj, 
kiuj minacis Egipton jam en ĉi tiu monato. 
La teruritaj nobeloj kaj nomarĥoj preskaŭ ĉiuj kunveturis 
Memfison petegi la faraonon pri helpo kontraŭ la ribelantaj 
kamparanoj. Sed ĉar Ramzes XIII rekomendis al ili paciencon, kaj ne mallaŭdis la popolaĉon, la grandaj sinjoroj komencis interkonsiliĝi kun la pastra partio. 
Vere estas, ke Herhor ankaŭ silentis, aŭ ankaŭ konsilis al 
ili piaciencon, sed aliaj ĉefpastroj rakontis, ke Ramzes estas 
freneza, kaj malklare komprenigis, ke oni devas forigi lin de 
la povo. 
En Memfiso ambaŭ partioj vagis unu apud la alia. Malpiuloj, kiuj trinkis, bruis, ĵetis koton sur la murojn de la temploj, eĉ sur la statuojn; kaj piuloj, plejparte maljunuloj kaj virinoj, kiuj preĝis en la stratoj, laŭte antaŭdirante malfeliĉojn 
kaj petegante la helpon de la dioj. La malpiuloj ĉiutage faris 
ian trouzon, inter la piuloj ĉiutage iu malsanulo retrovis la sanon. 
Sed stranga afero: ambaŭ partioj, malgraŭ la bolantaj pasioj, ne malutilis, ne atakis unu la alian. La kaŭzo estis, ke ĉiu 
el ili faris malordon laŭ direkto kaj plano, preparita per la 
superuloj. 
La faraono, ne kolektinte ankoraŭ regimentojn kaj pruvojn 
kontraŭ la pastroj, ne donis la signalon al la decida atako kontraŭ la temploj; la pastroj, ŝajnis, atendis ion. Estis tamen videble, ke hodiaŭ ili ne sentas sin plu tiel malfortaj, kiel en la 
unua tago post la voĉdono de la delegitoj. Ramzes mem komencis mediti, kiam de ĉiuj flankoj oni sciigis al li, ke la pastraj 
kamparanoj preskaŭ tute ne partoprenas en la malordoj, sed 
laboras. 
"Kion tio signifas? - demandis la faraono sin mem. Ĉu la 
nudaj kapoj pensas, ke mi ne kuraĝos ataki la templojn, aŭ ĉu 
ili havas iajn nekonatajn de mi defendajn rimedojn?" 
La 19-an de Paofi la polico konigis al la monarĥo, ke en la 
lasta nokto la popolo komencis detrui la murojn, ĉirkaŭantajn 
la templon de Horus. 
-Ĉu vi ordonis al ili tion fari? - demandis la faraono la ĉefon. 
-Ne. Ili ĵetis sin je sia propra impulso... 
-Haltigu ilin delikate... haltigu... - diris la sinjoro. - 
Post kelke da tagoj ili povos fari, kio plaĉos al ili. Sed nun ili 
ankoraŭ ne agu tro vivege... 
Ramzes XIII, kiel militestro kaj venkinto apud Sodaj Lagoj, 
sciis, ke kiam unu fojon la amasoj iras al la atako, nenio haltigos ilin: ili devas rompi aŭ esti rompitaj. Se la temploj ne 
defendos sin, la popolaĉo sukcesos preni ilin, sed se ili volos 
sin defendi?... La popolo forkuros kaj oni devos sendi tien 
soldatojn ili estis multenombraj, estas vere, sed ne tiel, kiel 
estis necese laŭ la kalkuloj de la faraono.
Krom tio, Hiram ne revenis ankoraŭ de Pi-Bast kun la leteroj, pruvantaj la perfidon de Herhor kaj Mefres. Kaj pli grave estis, ke la pastroj, partianoj de la faraono, devis doni helpon al la armeo ne pli frue ol la 23-an de Paofi. Kiel do averti ilin en tiom da temploj, tiel malproksimaj unu de alia? Kaj 
ĉu simpla singardemo ne ordonis eviti rilatojn kun ili, por ne 
perfidi ilin? 
Pro ĉiuj ĉi motivoj Ramzes ne deziris pli fruan atakon de 
la popolo kontraŭ la temploj. 
Tamen malgraŭ la volo de la faraono la ekscito kreskis. 
Apud la templo de Izido oni mortigis kelke da piuloj, kiuj 
antaŭdiris malfeliĉojn por Egipto, aŭ mirakle retrovis la sanon. Apud la templo de Ptah la popolaĉo sin ĵetis kontraŭ 
procesio, batis la pastrojn kaj rompis la sanktan ŝipeton, en 
kiu vojaĝis la statuo de la dio. Preskaŭ samtempe venis kurieroj de la urboj Soĥem kaj Anu kun la sciigo, ke la popolo volas superforte eniri en la templojn, kaj en Ĥeran eĉ faris tion 
kaj sakrilegis la sanktejon. 
Vespere, preskaŭ kaŝante sin, venis en la palacon de lia 
sankteco deputataro de la pastroj. La respektindaj pastroj kun 
ploro falis al la piedoj de la estro, petegante, ke li ŝirmu la 
diojn kaj templojn. 
Ĉi tiu tute neatendita okazo plenigis la koron de Ramzes 
per granda ĝojo kaj ankoraŭ pli granda fiero. Li ordonis al la 
delegitoj leviĝi kaj favore respondis, ke liaj regimentoj ĉiam 
estas pretaj defendi la templojn, se nur ili estos tien enkondukitaj. 
-Mi ne dubas - diris li - ke la detruantoj mem forkuros, 
vidante ke la domoj de la dioj estas okupitaj per la armeo. 
La delegitoj ŝanceliĝis.
-Via sankteco scias - respondis la plej aĝa - ke la armeo 
ne povas eniri inter la ĉirkaŭbaron de la temploj... Ni do 
devas demandi la opinion de la ĉefpastroj. 
-Bone, konsiliĝu - diris la sinjoro. - Mi ne scias fari miraklojn kaj de nia palaco mi ne povas defendi la templojn. 
La delegitoj malĝojaj forlasis la faraonon, kiu post ilia foriro kunvokis privatan konsilan kunvenon. Li estis konvinkita, 
ke la pastroj submetiĝos al lia volo, kaj tute ne venis al li la 
penso, ke la delegitaro estas ruzo, aranĝita de Herhor, por 
erarigi lin. 
Kiam en la reĝa ĉambro kunvenis la civilaj kaj militaj altranguloj, Ramzes, plena de fiero, ekparolis: 
-Mi volis - diris li - nur la 23-an de Paofi okupi la memfisajn templojn... Sed mi opinias, ke pli bone estos fari tion 
morgaŭ... 
-Niaj regimentoj ankoraŭ ne kolektiĝis... - intermetis 
Tutmozis. 
-Kaj ni ne havas la leterojn de Herhor al Asirianoj - aldonis la granda skribisto. 
-Ne grave! - respondis la faraono. - La popolo eksciu 
morgaŭ, ke Herhor kaj Mefres estas perfiduloj; al la nomarĥoj 
kaj pastroj ni montros la pruvojn post kelke da tagoj, kiam 
Hiram revenos de Pi-Bast. 
-La nova ordono de via sankteco tre ŝanĝas la antaŭan 
planon - diris Tutmozis. - Morgaŭ ni ne okupos Labirinton 
... Kaj se ankaŭ en Memfiso la temploj kuraĝus kontraŭstari, 
ni ne havas murrompilojn por rompi la pordojn... 
-Tutmozis - diris la faraono - mi povus ne doni klarigojn pri miaj ordonoj... Sed mi volas konvinki vin, ke mia 
koro pli profunde juĝas la fluon de la okazoj... La popolo -
daŭrigis li - jam hodiaŭ atakas la templojn, morgaŭ ĝi volos 
penetri en ilin. Se ni ne subtenos ĝin, ĝi estos forpuŝita, kaj en 
ĉiu okazo post tri tagoj ĝi ne havos plu kuraĝon. Post kelke da 
tagoj povas pligrandiĝi la nombro de pastraj piartianoj inter 
la popolo... Entuziasmo kaj timo estas kvazaŭ vino en kru- 
ĉo: ju pli multe oni elverŝas, des pli malmulte restas, kaj nur 
tiu povas trinki, kiu ĝustatempe alŝovos sian glason. Se do 
hodiaŭ la popolo estas preta al la atako kaj la malamikoj timigitaj, ni profitu tion, ĉar mi diras al vi, ke la fortuno povas 
post kelke da tagoj forlasi nin, eĉ sin turni kontraŭ ni... 
-La nutraĵo ankaŭ finiĝas - intermetis la trezoristo. - 
Post tri tagoj la popolaĉo devas reveni al la laboro, ĉar ni ne 
povos plu nutri ilin senpage... 
-Vi vidas!... - diris la faraono al Tutmozis. - Mi mem 
ordonis al la ĉefo de la polico, ke li haltigadu la popolaĉon. 
Sed se oni ne povas ĝin deteni, oni devas uzi la movadon. La 
sperta maristo ne batalas kontraŭ la fluo, nek kontraŭ la vento, sed li permesas al ili, ke ili portu lin en la elektita direkto ... 
En ĉi tiu momento venis kuriero kun novajo, ke la popolo 
sin ĵetis kontraŭ la eksterlanduloj. Oni atakis Grekojn, Sirianojn kaj precipe Fenicianojn... Oni rabis multe da butikoj kaj 
mortigis kelke da homoj. 
-Jen estas la pruvo - ekkriis la monarĥo kun indigno - 
ke oni ne devas dekonduki la amasojn de la montrita vojo!... 
Morgaŭ la regimentoj estu proksime de la temploj... Kaj ili 
tuj enmarŝu tien, se la popolo komencos penetri tien, aŭ... se 
ĝi komencos cedi sub la premo. Estas vere, ke oni devas ŝirkolekti en la monato Paofi. Sed ĉu ekzistas ĝardenisto, kiu 
lasus la fruktojn sur trunketoj, se ili estus maturaj unu monaton pli frue?... Mi ripetas: mi volis malfruigi la movadon de la 
popolaĉo, ĝis kiam niaj preparoj estos finitaj. Sed ĉar oni ne 
povas nun prokrasti, ni profitu la venton, kiu blovas, kaj ni 
disetendu la velojn!... Morgaŭ Herhor kaj Mefres devas esti 
arestitaj kaj alkondukitaj en la palacon. Kun Labirinto ni finos post kelke da tagoj. 
La membroj de la kunveno konsentis, ke la decido de la 
faraono estas bona, kaj disiris, admirante lian decidemon kaj 
saĝon. Eĉ la generaloj diris, ke pli bone estas profiti la okazon, 
ol kolekti la fortojn por la tempo, kiam la okazo forpasos. 
Jam estis nokto. Alkuris alia kuriero de Memfiso kun novaĵo, ke la polico sukcesis ŝirmi la eksterlandulojn. Sed la popolo estas ekscitita, kaj oni ne scias, kion ĝi entreprenos morgaŭ. 
De ĉi tiu momento. unu kuriero venis post alia. Unuj alportis sciigojn, ke grandaj amasoj da kamparanoj, armitaj per 
hakiloj kaj bastonegoj, de ĉiuj flankoj rapidas al Memfiso. 
Aliaj anoncis, ke en la ĉirkaŭaĵo: de Peme, Soĥem kaj On la 
popolo forkuras en la kampojn, kriante, ke margaŭ estos fino 
de la mondo. Alia kuriero alportis leteron de Hiram, ke li tuj 
venos. Alia konigis, ke la pastraj regimentoj sekrete marŝas al 
Memfiso kaj, kio estas pli grava, ke de Supra Egipto iras grandaj taĉmentoj de popolo kaj soldatoj, malamikaj al Fenicianoj 
kaj eĉ al lia sankteco. 
"Antaŭ ol ili venos - pensis la faraono - mi jam havos en 
miaj manoj la ĉefpastrojn kaj eĉ la regimentojn de Nitager... 
Ili malfruis je kelke da tagoj..." 
Fine oni komunikis, ke en diversaj lokoj la soldatoj kaptis 
alivestitajn pastrojn, kiuj penis penetri en la palacon de lia 
sankteco, kredeble kun malbonaj intencoj.
-Oni alkonduku ilin al mi - respondis la faraono kun 
rido. - Mi volas vidi tiujn, kiuj kuraĝas havi malbonajn intencojn kontraŭ mi!... 
Ĉirkaŭ noktomezo, la respektinda reĝino Nikotris postulis 
aŭdiencon de lia sankteco. 
La nobla sinjorino estis pala kaj tremanta. Ŝi ordonis al la 
oficiroj eliri el la reĝa ĉambro kaj restinte sola kun la faraono, diris plorante: 
-Mia filo, mi alportas al vi tre malbonajn antaŭdirojn... 
-Mi preferus, reĝino, aŭdi detalajn sciigojn pri la fortoj kaj 
intencoj de miaj malamikoj... 
-Hodiaŭ vespere la statuo de la dio Izido en mia preĝo- 
ĉambro deturnis la vizaĝon al la muro, kaj la akvo en la sankta cisterno ruĝiĝis, kiel sango... 
-Tio pruvas - respondis la faraono - ke en la interno de 
la palaco ni havas perfidulojn. Sed ili ne estas tre danĝeraj, se 
ili scias nur malpurigi la akvon kaj turni la statuojn. 
-Ĉiuj niaj servistoj - daŭrigis la reĝino - la tuta popolo 
estas konvinkita, ke se viaj regimentoj penetros en la templojn, granda malfeliĉo falos sur Egipton... 
-Pli granda malfeliĉo - diris la sinjoro - estas la trokuraĝo de la pastroj. Enlasitaj de mia eterne vivanta patro en la 
palacon, ili pensas hodiaŭ, ke ili fariĝis ĝiaj posedantoj... Sed 
pro dioj, kio mi fine fariĝos ĉe ilia ĉiopoveco!... Kaj ĉu mi ne 
povas repostuli miajn reĝajn rajtojn?... 
-Almenaŭ... almenaŭ - diris la reĝino post pripenso - 
estu kompatema... Jes, la rajtojn vi devas reakiri, sed ne permesu al viaj soldatoj sakrilegi la sanktejojn kaj ataki la pastrojn... Memoru, ke la dioj favore sendas la ĝojon al Egipto, 
kaj la pastroj malgraŭ siaj mankoj (kiu ne havas ilin!) faras al
la lando grandegajn servojn... Imagu nur, ke se vi malriĉiĝus 
kaj dispelus ilin, vi detruus la saĝon, kiu levis nian ŝtaton super la aliajn popolojn... 
La faraono prenis la patrinon je ambaŭ manoj, kisis ŝin kaj 
ridante diris: 
-La virinoj ĉiam devas troigi!... Vi, patrino, parolas al mi, 
kvazaŭ mi estus ĉefo de la sovaĝaj Hiksosoj, ne la faraono... 
Ĉu mi deziras la pereon de la pastroj?... Ĉu mi malamas ilian 
saĝon, eĉ tiel senfruktan, kiel la observado de la movoj de la 
steloj, kiuj sen mi promenas sur la ĉielo, ne pliriĉigante nin eĉ 
per unu uteno!... Ne kolerigas min ilia saĝo aŭ pieco, sed la 
mizero de Egipto, kiu interne malgrasiĝas de la malsato kaj 
ekstere timas iajn ajn asiriajn minacojn. La pastroj, malgraŭ 
la saĝo, ne sole ne volas helpi miajn reĝajn intencojn, sed tute 
senhonte kontraŭstaras al mi. Permesu do, patrino, al mi konvinki ilin, ke ne ili, sed mi estas la sinjoro de mia heredaĵo. Mi 
ne scius venĝi al humilaj, sed mi piedpremos la nukojn de la 
trobravaj. Ili scias pri tio, sed ne kredas ankoraŭ kaj ne havante realajn fortojn, volas timigi min per antaŭdiro de iu katastrofo. Tio estas ilia lasta armilo kaj ŝirmo... kaj tiam eĉ unu 
ŝtono de iliaj temploj ne falos, ne perdiĝos eĉ unu juvelo de 
iliaj trezorejoj. Mi konas ilin!... Hodiaŭ ili faras bravajn gestojn, ĉar mi estas malproksime de ili. Sed kiam mi etendos 
mian bronzan manon, ili falos sur la vizaĝon kaj la tuta malordo finiĝos per paco kaj ĝenerala prospero. 
La reĝino ĉirkaŭprenis la piedojn de la sinjoro kaj foriris 
trankviligita, petegante tamen Ramzeson, ke li respektu la 
diojn kaj estu kompatema al iliaj servistoj. 
Post la foriro de la patrino la faraono alvokis Tutmozison. 
-Morgaŭ do - diris la sinjoro - miaj soldatoj okupos la
templojn. Avertu la kolonenojn, ke mia volo estas, ke la sanktejoj restu netuŝitaj kaj ke neniu levu la manon kontraŭ la 
pastroj. 
-Eĉ kontraŭ Meres kaj Herhor? - demandis Tutmozis. 
-Eĉ kontraŭ ili - respondis la faraono. - Ili estos sufiĉe 
punitaj, kiam forigitaj de la nunaj postenoj ili ekloĝos en la 
temploj kun saĝuloj por preĝi kaj sen malhelpo studi la saĝon 
... 
-Estos, kiel ordonas via sankteco... kvankam... 
Ramzes levis supren la fingron, kiel signon, ke li volas aŭskulti nenian proponon... Poste, por ŝanĝi la temon, li diris 
kun rideto: 
-Ĉu vi memoras, Tutmozis, la manovrojn apud Pi-Bailos?... Du jaroj jam pasis!... Kiam mi koleris en tiu kontraŭ la 
trouzoj kaj avideco de la pastroj, ĉu mi povis supozi, ke tiel 
baldaŭ mi reguligos kun ili la kontojn?... Kaj la malfeliĉa Sara 
... Kaj mia malgranda filo... Kiel bela li estis!... 
Du larmoj ruliĝis sur la vizaĝo de la faraono. 
-Vere - diris li - se mi ne estus filo de la dioj, kiuj estas 
kompatemaj kaj grandanimaj, miaj malamikoj pasigus morgaŭ malfacilajn horojn... Kiom da humiligoj ili kaŭzis al mi 
... Kiom da fojoj, pro ili, ploro vualis miajn okulojn!...
ĈAPITRO DEKSESA 
La 20-an de Paofi Memfiso havis aspekton kvazaŭ en festo. 
Ĉesis ĉiuj laboroj, eĉ la portistoj ne portis ŝarĝojn. La tuta 
popolo disfluis sur la placoj kaj stratoj aŭ amasiĝis ĉirkaŭ la 
temploj, precipe ĉirkaŭ tiu de Ptah, kiu estis plej bone fortigita, kaj kie kunvenis la pastraj kaj civilaj altranguloj, prezidataj de Herhor kaj Mefres. 
Proksime de la temploj staris la regimentoj, en maldensaj 
vicoj, por ke la soldatoj povu komunikiĝi kun la popolo. 
Inter la popolaĉo kaj soldatoj rondiris multenombraj vendistoj kun pano en korboj kaj kun vino en kruĉoj kaj ledaj 
sakoj. Ili regalis la popolon senpage. Kiam oni demandis ilin, 
kial ili ne postulas pagon, unuj respondis, ke lia sankteco regalas siajn regnanojn, aliaj diris: 
-Manĝu kaj trinku, fidelaj Egiptanoj, ĉar oni ne scias, ĉu 
ni ĝisvivos la morgaŭon!... 
Tio estis la vendistoj de la pastra partio. 
Rondiris multe da agentoj provokantoj. Unuj rakontis al la 
aŭskultantoj, ke la pastroj ribelas kontraŭ la monarĥo kaj eĉ 
volas lin veneni, ĉar li promesis al la popolo la sepan tagon de 
ripozo. Aliaj murmuretis, ke la faraono freneziĝis kaj kunĵuris kun eksterlanduloj por pereigi la templojn kaj Egipton. 
Tiuj instigis la popolon ataki la templojn, kie la nomarĥoj 
diskutas kun la pastroj, kiel ekspluati la metiistojn kaj kamparanojn. Ĉi tiuj esprimis timon, ke se oni atakus la templojn, 
povus okazi granda malfeliĉo... 
Malgraŭ tio, oni ne scias, de kie apud la muroj de la templo 
de Ptah troviĝis kelke da potencaj palisoj kaj amasoj da ŝtonoj. 
La gravaj memfisaj komercistoj, promenante en la popolamasoj, tute ne dubis, ke la popola eksplodo estis provokita 
arte. La malgrandaj skribistoj, policistoj, oficiroj de la laboristoj kaj alivestitaj soldataj dekestroj ne kaŝis plu siajn oficialajn okupojn, nek sian intencon puŝi la popolon al la okupo 
de la temploj. Aliflanke: la paraŝitoj, almozuloj, templaj servistoj kaj malsuperaj pastroj, eĉ se ili dezirus, ne povus kaŝi, 
ke ili ankaŭ instigas la popolaĉon al la superforto! Ĉiu, kiu 
havis okulojn, povis tion rimarki. 
La prudentaj urbanoj estis mirigitaj per tia konduto de la 
pastra partio, kaj la hieraŭa fervoro de la popolo komencis 
estingiĝi. La aŭtoĥtonaj Egiptanoj ne povis kompreni: kio 
estas la celo kaj kiu efektive provokas la ribelon? La ĥaoso 
pligrandiĝis dank' al duone frenezaj fanatikuloj, kiuj kuris nudaj tra la stratoj kaj sange vundante sian korpon kriis: 
-Ve al Egipto!... La sendieco trapasis la mezuron, kaj 
proksimiĝas la horo de la juĝo! La dioj montros sian forton 
kontraŭ la malpieco de la malfideluloj! 
La armeo restis trankvila, atendante ĝis kiam la popolo komencos superforte penetri en la templojn. Unuflanke, tian 
ordonon ili ricevis de la reĝa palaco, duaflanke, la oficiroj 
antaŭvidis embuskojn en la temploj kaj preferis, ke pereu la 
popolaĉo, ol la soldatoj. La soldatoj, sen tio, havos sufiĉe da 
laboro. 
Sed la popolamasoj, malgraŭ la krioj de la agitantoj kaj la
vino senpage disdonata, ŝanceliĝis: la kamparanoj rigardis la 
metiistojn, la metiistoj la kamparanojn, kaj ĉiuj atendis ion. 
Subite, ĉirkaŭ la unua horo tagmeze, el la flankaj stratoj 
ekfluis al la templo de Ptah ebria bando, armita per hakiloj 
kaj bastonegoj. Tio estis fiŝistoj, grekaj maristoj, paŝtistoj, libiaj vaguloj, eĉ malliberuloj de la minejoj de Turra. En la 
fronto de la bando iris grandega laboristo kun torĉo. Li haltis antaŭ la pordego de la templo kaj per potenca voĉo komencis krii al la popolo: 
-Ĉu vi scias, fideluloj, pri kio diskutas ĉi tie la ĉefpastroj 
kaj nomarĥoj?... Jen, ili volas devigi lian sanktecon, ke li forprenu de la laboristoj po unu hordean platan kukon tage, kaj 
la kamparanojn ŝarĝu per nova imposto ĉiun po unu draĥmo 
... Kaj tial mi diras al vi, ke vi estas malsaĝaj kaj malnoblaj, 
starante ĉi tie kun krucitaj brakoj!... Oni devas fine kapti la 
rajton de la temploj kaj transdoni ilin en la manojn de nia 
sinjoro, la faraono, kontraŭ kiu komplotas la malpiuloj! Ĉar 
se nia estro devus cedi al la pastra kolegio, kiu defendos la 
honestan popolon?... 
-Li diras la veron!... - oni kriis en la amaso. - La sinjoro 
ordonos doni al ni la ripozon de la sepa tago. 
-Kaj donacos al ni terojn... 
-Li ĉiam estas bonvola por la simpluloj... Ĉu vi memoras, 
kiel antaŭ du jaroj li liberigis la kamparanojn, arestitajn post 
la atako kontraŭ la bieno de la Hebreino? 
-Mi mem vidis, kiel antaŭ du jaroj li batis skribiston, kiu 
kolektis de la kamparanoj maljustan imposton. 
-Vivu eterne nia sinjoro, Ramzes XIII, la protektanto de 
la premataj!...
-Rigardu - eksonis voĉo de malproksime - la brutaro 
mem revenas de la paŝtejoj, kvazaŭ proksimiĝus la vespero... 
-Lasu la brutojn... Antaŭen kontraŭ la pastroj!... 
-Vi tie - ekkriis la grandegulo antaŭ la pordego. 
-Propravole malfermu al ni, por ke ni konvinkiĝu, pri kio 
diskutas la ĉefpastroj kun la nomarĥoj... 
-Malfermu!... alie ni rompos la pordegon!... 
-Stranga afero - oni parolis de malproksime - la birdoj 
kuŝiĝas por dormi... Estas ja nur tagmezo... 
-Io malbona fariĝas en la aero... 
-Dioj! la nokto jam falas, kaj mi ne kolektis ankoraŭ salaton por la tagmanĝo... - miris iu knabino. 
Sed ĉi tiujn rimarkojn sufokis krioj de la ebria bando kaj la 
bruo de la palisoj, batantaj la kupran pordegon de la templo. 
Se la popolamaso estus malpli okupita per la agoj de la 
atakantoj, ĝi jam rimarkus en la naturo ian eksterordinaran 
fenomenon. La suno lumis, sur la ĉielo estis neniu nubeto, kaj 
malgraŭ tio la taga lumo komencis malgrandiĝi kaj blovis 
malvarmeta vento. 
-Donu ĉi tien ankoraŭ unu palison!... - kriis la atakantoj. 
- La pordo cedas!... 
-Forte!... ankoraŭ unu fojon!... 
La rigardanta amaso bruis, kiel fulmotondro... Tie ĉi kaj tie 
komencis foriĝi de ĝi malgrandaj grupoj kaj kuniĝi kun la 
atakantoj. Fine la tuta popola amaso malrapide proksimiĝis 
al la templo. 
Kvankam estis tagmezo, la krepusko pligrandiĝis; en la 
templo de Ptah komencis kanti kokoj. Sed la furiozo de la
popolo estis jam tiel granda, ke malmultaj rimarkis la san- 
ĝojn. 
-Rigardu! - kriis almozulo - jen proksimiĝas la tago de 
juĝo... Dioj... 
Li volis daŭrigi, sed ekbatita per bastono je la kapo falis sur 
la loko. 
Sur la murojn de la templo komencis grimpi homoj nudaj, 
sed armitaj. La oficiroj alvokis la soldatojn al la armiloj, certaj, ke baldaŭ oni devos subteni la atakon de la popolaĉo. 
-Kion tio signifas... - murmuretis la soldatoj, rigardante 
la ĉielon. - Oni ne vidas nubojn, tamen la mondo havas aspekton kvazaŭ dum la ventego?... 
-Batu!... rompu!... - oni kriis antaŭ la templo. La bruo de 
la palisoj sonis pli kaj pli ofte. 
En ĉi tiu momento sur la teraso super la pordego aperis 
Herhor, ĉirkaŭita de sekvantaro de pastroj kaj civilaj altranguloj. La plej nobla ĉefpastro havis oran diservan veston kaj 
ĉapon de Amenhotep, ĉirkaŭitan de la reĝa ureuso. 
Herhor ekrigardis la grandegan popolamason, kiu sieĝis la 
templon kaj sin klininte al la atakanta bando, diris: 
-Kiuj ajn vi estas, fideluloj aŭ idolanoj, en la nomo de la 
dioj mi alvokas vin lasi la templon trankvila... 
La tumulto eksilentis kaj oni aŭdis nur la batadon de la 
palisoj kontraŭ la kupra pordego. Sed baldaŭ ankaŭ tio ĉesis. 
-Malfermu la pordegon! - kriis de malsupire la grandegulo. - Ni volas konvinkiĝi, ĉu vi ne konspiras perfidon kontraŭ nia sinjoro... 
-Mia filo - respondis Herhor - falu sur la vizaĝon kaj 
petegu la diojn, ke ili pardonu al vi la sakrilegon... 
-Vi mem petu la diojn, ke ili ŝirmu vin!... - ekkriis la ĉefo
de la bando kaj preninte ŝtonon, ĵetis ĝin supren al la ĉefpastro. 
En la sama momento, el la fenestro de la pilono falis sur la 
vizaĝon de la grandegulo io, kvazaŭ maldika akva strio. La 
gvidanto de la bando ekŝanceliĝis, baraktis per la manoj kaj 
falis. 
Liaj plej proksimaj najbaroj eligis krion de teruro; la pli 
malproksimaj vicoj, ne sciante, kio okazis, respondis per ridoj kaj malbenoj. 
-Rompu la muron!... - oni kriis de malproksime, kaj ŝtonoj, kvazaŭ hajlo flugis al Herhor kaj lia sekvantaro. 
Herhor levis ambaŭ manojn al la ĉielo. Kaj kiam la amasoj 
ree eksilentis, la ĉefpastro ekkriis per forta voĉo: 
-Dioj, sub vian protekton mi transdonas la sanktejojn, 
kiujn minacas perfidaj blasfemuloj... 
Post unu momento, ie super la templo, eksonis superhoma 
voĉo: 
-Mi deturnas mian vizaĝon de la malbenita popolo kaj 
mallumo falu sur la teron. 
Kaj okazis afero terura: kun la malbenaj vortoj, la suno 
estis perdanta sian brilon!... Kaj post la lasta vorto fariĝis mallume, kiel nokte. Sur la ĉielo ekbrilis la steloj, kaj la lokon de 
la suno okupis nigra disko, ĉirkaŭita per ringo de flamoj. 
Terura krio elŝiriĝis el cent mil brustoj. La atakantoj rompantaj la pordegon, ĵetis la palisojn, la kamparanoj falis teren ... 
-Jen venis la tago de la juĝo kiaj morto!... - ekkriis ĝema 
voĉo, el fino de la strato. 
-Dioj, kompaton!... Sankta viro, deturnu la katastrofon!... 
- kriis la popolo.
-Ve al la soldatoj, kiuj plenumas la ordonojn de sendiaj 
ĉefoj!... - kriis la potenca voĉo de la templo. 
Responde la tuta popolo falis sur la vizaĝon, kaj en du regimentoj antaŭ la templo ekregis malordo. La vicoj rompiĝis, 
la soldatoj komencis ĵeti la armilojn kaj kiel frenezaj forkuri 
al la rivero. Unuj, kurante kiel blindaj, en la mallumo sin frakasis je la muroj de la domoj, aliaj falis sur la pavimon, kaj iliaj kunuloj morte piedpremis ilin. Post kelke da minutoj, anstataŭ densaj kolonoj, kuŝis sur la placo disĵetitaj lancoj kaj 
hakiloj, kaj ĉe la eniro en la stratojn - altaj amasoj da vunditoj kaj kadavroj. 
Neniu perdita batalo finiĝis per tia katastrofo. 
-Dioj!... dioj!... - ĝemis kaj ploris la popolo - ekkompatu la senkulpajn... 
-Oziriso!... - ekkriis de la teraso Herhor - ekkompatu 
la popolon kaj montru vian vizagon al la malfeliĉuloj... 
-Lastfoje mi plenumos la petojn de miaj pastroj, ĉar mi 
estas kompatema... - respondis la superhoma voĉo de la 
templo. 
En la sama momento la mallumo forkuris, kaj la suno reakiris sian brilon. 
Nova krio, nova ploro, novaj preĝoj eksonis en la popolamasoj. Ebriaj de ĝojo la homoj salutis la reviviĝantan sunon. 
Nekonatoj sin ĵetis en la brakoj unuj de aliaj, kelke da personoj mortis, kaj ĉiuj surgenue rampis al la templo, por kisi 
ĝiajn sanktajn murojn. 
Sur la supro de la pordego staris la plej nobla Herhor. Lia 
rigardo, dronis en la ĉielo, kaj du pastroj subtenis liajn sanktajn manojn, per kiuj li dispelis la mallumon kaj savis sian 
popolon de la pereo.
Samaj scenoj, kun malgrandaj ŝanĝoj, okazis en la tuta 
Malsupra Egipto. En ĉiu urbo, la 20-an de Paofi, la popolo 
kolektiĝis antaŭ la temploj; en ĉiu urbo ĉirkaŭ la tagmezo iu 
bando atakis la sanktan pordegon. Ĉie, ĉirkaŭ la unua horo, 
super la pordego aperis la ĉefpastro de la templo kun sekvantaro, malbenis la malpiulojn, kaj faris mallumon. Kaj kiam la 
popolo forkuris en paniko aŭ falis teren, la ĉefpastroj preĝis 
al Oziriso, ke li montru sian vizaĝon, kaj la taga lumo revenis sur la teron. 
Tiamaniere, dank' al la mallumiĝo de la suno, la plena de 
saĝo pastra partio ekŝancelis la aŭtoritaton de la faraono eĉ 
en Malsupra Egipto. En la daŭro de kelke da minutoj la registaro de la faraono troviĝis, eĉ ne sciante pri tio, ĉe la bordo 
de la senfundaĵo. Savi ĝin povis nur granda inteligento kaj 
detala kompreno de la situacio. Sed tio jam mankis en la reĝa 
palaco, kie ĝuste en la malfacila momento komencis ĉiopova regado de la okazo. 
La 20-an de Paofi lia sankteco leviĝis kun la suno kaj, por 
esti pli proksime de la teatro de la agado, li transloĝiĝis el la 
ĉefa palaco en somerdomon, apenaŭ unu horon de piedira 
voja de Memfiso. La domo havis ĉe unu flanko la kazernojn 
de la aziaj regimentoj, ĉe la alia la palacon de Tutmozis kaj de 
lia edzino, la bela Hebron. Kun la sinjoro venis tien la fidelaj 
partianoj de Ramzes kaj la unua regimento de la gvardio, al 
kiu la faraono konfidis senlime. 
Ramzes XIII havis bonegan humoron. Li banis sin, matenmanĝis kun apetito kaj komencis akcepti la kurierojn, kiuj 
ĉiun kvaronhoron venis de Memfiso. 
Iliaj raportoj estis tede unuonaj. La ĉefpastroj kaj kelke da 
nomarĥoj sin enfermis en la templo de Ptah. La armeo estas
plena de kuraĝo, la popolo ekscitita. Ĉiuj benas la faraonon 
kaj atendas la ordonon al la atako. 
Kiam je la 9-a horo kvara kuriero ripetis la samajn vortojn, 
la faraono sulkigis la brovojn. 
-Kion ili atendas? - demandis la sinjoro. - Ili ataku senprokraste. 
La kuriero respondis, ke ne kolektiĝis ankoraŭ la ĉefa bando, kiu devas ataki la templon kaj rompi la kupran pordegon. 
Ĉi tiu klarigo ne plaĉis al la sinjoro. Li skuis la kapon kaj 
sendis oficiron, por plirapidigi la atakon. 
-Kion signifas ĉi tiu prokrasto? - demandis li. - Mi pensis, ke miaj regimentoj vekos min per la sciigo, ke la templo 
estas prenita... En similaj okazoj la rapideco de la agado estas ĉefa kondiĉo de la sukceso. 
La oficiro forveturis, sed apud la templo de Ptah nenio ŝan- 
ĝiĝis. La popolo atendis ion, la ĉefa bando ne venis ankoraŭ. 
Oni povis supozi, ke iu alia volo malfruigas la plenumon de 
la ordonoj. 
Je la deka horo matene al la somerdomo de la faraono venis la portilo de reĝino Nikotris. La respektinda sinjorino preskaŭ superforte penetris en la ĉambron de la filo kaj kun ploro falis al liaj piedoj. 
-Kion vi postulas, patrino? - diris Ramzes, apenaŭ kaŝante la malpaciencon. - Ĉu vi forgesis, ke en tendaro ne estas 
loko por la virinoj?... 
-Hodiaŭ mi ne moviĝos de ĉi tie, mi ne forlasos vin eĉ 
dum unu momento!... - ekkriis ŝi. - Estas vere, ke vi estas 
la filo de Izido kaj ke ŝi ĉirkaŭas vin per sia protekto... Sed 
malgraŭ tio mi mortus de maltrankvilo...
-Kio minacas min? - demandis la faraono, levante la ŝultrojn. 
-La pastro, kiu observas la stelojn - daŭrigis la reĝino 
kun ploro - diris al unu el la servistinoj, ke se hodiaŭ... se 
la hodiaŭa la tago pasos feliĉe por vi, vi vivos kaj regos cent 
jarojn... 
-Ah, ah!... kie estas tiu konanto de mia sorto? 
-Li forkuris Memfison... - respondis la reĝino. 
La faraono ekmeditis, poste li diris ridante: 
-Kiel Libianoj apud Sodaj Lagoj ĵetis sur nin ŝtonojn, tiel 
hodiaŭ la pastraro sendas al ni minacojn... Estu trankvila, 
patrino! La babilado estas malpli danĝera, ol la sagoj kaj ŝtonoj. 
De Memfiso venis nova kuriero, ke ĉio iras bone, sed ke la 
ĉefa bando ne estas ankoraŭ preta. 
Sur la bela vizaĝo de la faraono aperis signoj de kolero. 
Dezirante trankviligi la monarĥon, Tutmozis diris: 
-La popolaĉo ne estas armeo. Ĝi ne scias kolektiĝi al destinita horo irante ĝi treniĝas kiel koto kaj ne obeas la komandon. Se al la regimentoj oni estus ordoninta okupi la 
templojn, ili jam estus tie... 
-Kion vi diras, Tutmozis? - ekkriis la reĝino. - Ĉu oni 
iam aŭdis, ke la egipta armeo... 
-Vi forgesis - interrompis la faraono - ke laŭ miaj ordonoj, la regimentoj ne devas ataki, sed defendi la templojn 
kontraŭ la atako de la popolaĉo... 
-Kaj tial malfruas nia agado - respondis malpacience 
Tutmozis. 
-Jen la reĝaj konsilantoj! - eksplodis la reĝino. - La sinjoro agas prudente, stariĝante kiel defendanto de la dioj, kaj 
vi, anstataŭ kvietigi lin, instigas al la supertorto... 
La sango leviĝis al la kapo de Tutmozis. Feliĉe, elvokis lin 
el la ĉambro adjutanto, sciigante, ke ĉe la pordego oni haltigis maljunulon, kiu volas paroli kun lia sankteco. 
-Ĉe ni hodiaŭ - murmuretis la adjutanto - ĉiu sin puŝas 
al la sinjoro, kvazaŭ la faraono estus gastejmastro... 
Tutmozis pensis, ke tamen en la tempo de Ramzes XII neniu kuraĝus tiel paroli pri la monarĥo... Sed li ŝajnigis, ke li 
ne atentas. 
La maljunulo, kiun haltigis la gardistoj, estis la fenicia princo Hiram. Li portis kovritan de polvo soldatan mantelon, estis 
laca kaj kolera. 
Tutmozis ordonis enlasi lin, kaj kiam ambaŭ troviĝis en la 
ĝardeno, li diris: 
-Mi pensas, ke via nobleco sin banos kaj sanĝos la vestojn, antaŭ ol mi ricevos por vi aŭdiencon de lia sankteco? 
La grizaj brovoj de Hiram stariĝis, liaj okuloj fariĝis ankoraŭ pli sangaj. 
-Post tio, kion mi vidis - respondis li akre - mi povas eĉ 
ne postuli aŭdiencon... 
-Vi ja havas la leterojn de la ĉefpastroj al Asirio... 
-Por kio vi bezonas la leterojn, se vi repaciĝis kun la pastroj- 
-Kion babilas via nobleco!... - eksplodis Tutmozis. 
-Mi scias, kion mi parolas!... - diris Hiram. - Dekojn da 
miloj da talentoj vi eltiris de Fenicio, por liberigi, vi diris, 
Egipton de la pastra povo, kaj rekompence hodiaŭ vi rabas 
nin kaj mortigas... Rigardu, kio okazas de la maro ĝis la unua
katarakto: ĉie via popolaĉo persekutas Fenicianojn, kiel hundojn, ĉar tio estas la ordono de la pastroj... 
-Vi freneziĝis, Feniciano!... En ĉi tiu momento nia popolo prenas la templon de Ptah en Memfiso... 
Hiram eksvingis la manon. 
-Ili ne prenos ĝin! - respondis li. - Vi trompas min aŭ vi 
mem estas trompitaj... Vi devis antaŭ ĉio preni Labirinton kaj 
ĝian trezorejon, kaj ne pli frue ol la 23-an de Paofi... Dume 
hodiaŭ vi malŝparas la fortojn apud la templo de Ptah, kaj 
Labirinto estas perdita... Kio okazas ĉi tie?... Kie estas la prudento? - daŭrigis la ekscitita Feniciano!. - Por kio la atakoj 
kontraŭ malplenaj konstruaĵoj?... Ĉu vi atakas ilin, por ke oni 
pligrandigu la gardistaron de Labirinto! 
-Ni prenos ankaŭ Labirinton! - interrompis Tutmozis. 
-Nenion vi prenos, nenion!... Labirinton povis okupi nur 
unu homo, al kiu malhelpos viaj hodiaŭaj aventuroj en Memfiso. 
Tutmozis haltis en la aleo. 
-Kion vi aludas? - mallonge demandis li Hiramon. 
-La malordon, kiu regas ĉe vi... Vi ne estas plu registaro, 
sed amaso da oficiroj kaj altranguloj, kiun la pastroj pelas, 
kien ili volas kaj kiam ili volas... De tri tagoj en la tuta Malsupra Egipto regas tia ĥaoso, ke la popolaĉo batas nin, Fenicianojn, viajn solajn amikojn... Kaj kial?... Ĉar la povo elglitis 
el viaj manoj kaj jam kaptis ĝin la pastroj... 
-Vi parolas tiel, ĉar vi ne konas la situacion - respondis 
Tutmozis. - Vere estas, ke la pastroj implikas niajn aferojn 
kaj atakas Fenicianojn. Sed la povo estas en la manoj de la 
faraono, la ĝenerala fluo de la okazoj fariĝas laŭ liaj ordonoj ...
-Ankaŭ la hodiaŭa atako kontraŭ la templo de Ptah? - 
demandis Hiram. 
-Jes. Mi mem ĉeestis privatan kunvenon, dum kiu la faraono ordonis okupi la templojn hodiaŭ, anstataŭ la 23-an... 
-Do - interrompis Hiram - mi anoncas al vi, ĉefo de la 
gvardio, ke vi estas perditaj... Ĉar mi scias tute certe, ke la 
hodiaŭa atako estis decidita en la kunveno de la ĉefpastroj kaj 
nomarĥoj, la 13-an de Paofi en la templo de Ptah. 
-Por kio ili decidus la atakon kontraŭ si mem? - demandis Tutmozis per moka tono. 
-Sendube tion iel postulas iliaj aferoj. Kaj ke ili kondukas 
siajn aferojn pli bone ol vi, pri tio mi jam konvinkiĝis. 
La interparoladon interrompis adjutanto, alvokanta Tutmozison al lia sankteco. 
-Aŭskultu ankoraŭ!... - diris Hiram. - Viaj soldatoj arestis sur la vojo Pentueron, kiu havas ion gravan por diri al la 
faraono. 
Tutmozis sin kaptis je la kapo kaj tuj sendis oficirojn, por 
ke ili trovu Pentueron. Poste li kuris al la faraono, kaj post 
momento revenis, kaj ordonis al la Feniciano sekvi lin. 
Kiam Hiram eniris en la reĝan ĉambron, li trovis tie la reĝinon, grandan trezoriston, grandan skribiston kaj kelke da 
generaloj. Ramzes XIII, incitita, rapide pasis en la salono. 
-Jen estas la malfeliĉo de la faraono kaj Egipto! -ekkriis 
la reĝino, montrante la Fenicianon. 
-Respektinda sinjorino - respondis la nekonfuzita Hiram 
kun saluto - la tempo montros, kiu estas fidela kaj kiu malbona servisto de lia sankteco... 
Ramzes subite haltis antaŭ Hiram.
-Ĉu vi havas la leterojn de Herhor al Asirio?... - li demandis. 
La Feniciano eltiris el sub la vesto paketon kaj silente transdonis ĝin al la faraono. 
-Nur tion mi bezonis! - ekkriis kun triumfo la estro. - 
Oni devas tuj anonci al la popolo, ke la ĉefpastroj perfidis la 
ŝtaton... 
-Mia filo - interrompis la reĝino per peteganta voĉo - 
pro la ombro de la patro... pro niaj dioj, prokrastu kelke da 
tagoj la anoncon... Kun la donacoj de Feniciano oni devas 
estis tre singarda... 
-Via sankteco, - intermetis Hiram - povas eĉ bruligi la 
leterojn. Ili estas indiferentaj por mi. 
La faraono pensis momenton kaj kaŝis la paketon sub la 
tuniko. 
-Kion vi aŭdis en Malsupra Egipto? - demandis la sinjoro. 
-Ĉie oni batas Fenicianojn - respondis Hiram. - Niaj domoj estas detruataj, mebloj ŝtelataj kaj jam oni mortigis kelkdekon da homoj. 
-Mi aŭdis pri tio!... Tio estas la verko de la pastroj - diris la sinjoro. 
-Prefere diru, mia filo, ke tio estas la sekvoj de la sendieco kaj rabemo de Fenicianoj - intermetis la reĝino. 
Hiram sin deturnis de la reĝino kaj daŭrigis: 
-De tri tagoj estas en Memfiso la policestro de Pi-Bast, 
kun du helpantoj kaj ili jam estas sur la postesignoj de Likon ... 
-Kiu estis edukita en la feniciaj temploj! - ekkriis reĝino 
Nikotris.
-De Likon - daŭrigis Hiram - kiun la ĉefpastro Mefres 
ŝtelis de la polico kaj tribunalo... De Likon, kiu en Teboj, ŝajnigante vian sanktecon, kuradis nuda en la ĝardeno, kiel frenezulo... 
-Kion vi diras? - ekkriis la faraono. 
-Via sankteco demandu la plej respektindan reĝinon, ĉar 
ŝi vidis lin... - respondis Hiram. 
-Jes - diris la reĝino - mi vidis tiun malnoblulon, sed mi 
diris nenion, por ŝpari al vi ĉagrenon... Sed mi devas aldoni, 
ke neniu havas pruvojn, ke Likon estis instigita de la pastroj; 
la samon povis fari Fenicianoj... 
Hiram ekridetis ironie. 
-Patrino... patrino!... - diris dolore Ramzes - ĉu en via 
koro la pastroj valoras pli multe ol mi?... 
-Vi estas mia filo kaj mia plej kara sinjoro - respondis la 
reĝino kun ekiscito - sed mi ne povas toleri, ke fremdulo... 
idolano... ĵetas kalumniojn sur la sanktan pastraron, de kie 
ni ambaŭ devenas... Ho Ramzes!... - ekkriis ŝi, falante sur la 
genuojn - forpelu la malbonajn konsilantojn, kiuj vin puŝas 
al la sakrilego de la temploj, al atenco kontraŭ la posteulo de 
via avo Amenhotep! Estas ankoraŭ tempo... estas ankoraŭ 
tempo por paco... por savi Egipton... 
Subite eniris en la ĉambron Pentuer en disŝiritaj vestoj. 
-Kion vi diros? - demandis la faraono kun stranga trankvilo. 
-Hodiaŭ, eble tuj - respondis la pastro - estos mallumi- 
ĝo de la suno... 
La faraono posteniĝis de miro. 
-Kio estas por ni la mallumiĝo de la suno, precipe en la 
nuna momento?
-Sinjoro - diris Pentuer - mi ankaŭ pensis tiel, antaŭ ol 
mi legis en la malnovaj kronikoj priskribojn de la mallumiĝoj 
... Tio estas tiel terura fenomeno, ke oni devus averti la tutan 
popolon... 
-Jen!... - intermetis Hiram. 
-Kial vi ne sciigis al ni pli frue? - demandis la pastron 
Tutmozis. 
-Du tagojn la soldatoj tenis min arestita... La popolon ni 
ne povos plu averti, sed sciigu almenaŭ al la regimentoj apud 
la palaco, por ke almenaŭ ili kontraŭstaru al la paniko. 
-Ah, malbone, malbone!... - murmuretis Ramzes kaj aldonis laŭte: - Kio ĝi estos kaj kiam?... 
-Tage fariĝos nokto... - diris la pastro. - Ĝi devas daŭri, 
oni diras, tiom da tempo, kiom oni bezonas por iri kvincent 
paŝojn... ĝi komenciĝos tagmeze... Tiel diris al mi Menes... 
-Menes? - ripetis la faraono. - Mi konas la nomon, 
sed ... 
-Li skribis pri tio leteron al via sankteco... Sed avertu la 
regimentojn!... 
Tuj eksonis la trumpetoj. La gvardio kaj Asirianoj stariĝis 
kun la armiloj, kaj la faraono, ĉirkaŭita de la stabo, sciigis pri 
la mallumiĝo, aldonante, ke ili ne devas timi, ĉar la mallumo 
tuj pasos, kaj li estos kun ili. 
-Vivu eterne! - respondis la armitaj vicoj. Samtempe 
Memfison oni sendis kelke da plej inteligentaj kavaliroj. 
La generaloj sin lokis en la fronto de la kolonoj, la faraono 
medite promenis sur la korto, la civilaj altranguloj mallaŭte 
murmuretis kun Hiram, kaj la reĝino Nikotris, kiu restis sola 
en la ĉambro, falis sur la vizaĝon antaŭ la statuo de Oziriso.
Estis jam post la unua horo, kaj efektive la lumo de la suno 
komencis malgrandiĝi. 
-Ĉu vere estos nokto? - demandis la faraono Pentueron. 
-Jes, sed tre mallongan tempon. 
-Kaj la suno? 
-Ĝi kaŝos sin post la luno... 
-Mi devas redoni mian favoron al la saĝuloj, kiuj esploras 
la stelojn... - diris la sinjoro al si mem. 
La krepusko rapide pligrandiĝis. La ĉevaloj de la Azianoj 
komencis maltrankviliĝi, aroj da birdoj falis sur la ĝardenon 
kaj kun laŭta pepado okupis ĉiujn arbojn. 
-Kantu ion!... - ekkriis Kalipos al la Grekoj. 
Ekbruis la tamburoj, ekajfis la flutoj kaj kun ilia akompano 
la greka regimento kantis la gajan kanton pri la timema filino 
de la pastro: ŝi tiel timis la fantomojn, ke ŝi povis dormi nur 
en la kazernoj. 
Subite sur la flavajn libiajn altaĵojn falis malbonsigna ombro kaj kun fulma rapideco kovris Memfison, Nilon kaj la 
pacajn ĝardenojn. La nokto invadis la teron, kaj sur la ĉielo 
aperis disko, nigra kiel karbo kaj ĉirkaŭita per krono de flamoj. 
Terura ekkrio mutigis la kanton de la greka regimento: la 
Azianoj ĵetis militan krion, sendante al la ĉielo nubon de sagoj, por fortimigi la malbonan spiriton, kiu volas manĝi la 
sunon. 
-Vi diras, ke la nigra disko estas la luno? - demandis la 
faraono Pentueron. 
-Tiel asertas Meneso. 
-Granda saĝulo li estas!... kaj la mallumiĝo tuj finiĝos?...
-Tute certe... 
-Kaj se la luno deŝiriĝus de la ĉielo kaj falus sur la teron?... 
-Tio ne estas ebla... Jen la suno!... - ekkriis Pentuer kun 
ĝojo. 
Ĉiuj regimentoj kriis grandan aklamon por la honoro de 
Ramzes XIII. 
La faraono ĉirkaŭprenis Pentueron. 
-Vere - diris la sinjoiro - ni vidis strangan fenomenon 
... Sed mi ne volus vidi ĝin duan fojon... Mi sentas, ke se mi 
ne estus soldato, la timo ekregus mian koron. 
Hiram proksimiĝis al la faraono kaj murmuretis: 
-Sendu via ekscelenco kurieron Memfison, ĉar mi timas, 
ke la ĉefpastroj faris al vi ion malbonan... 
-Vi supozas? 
Hiram balancis la kapon. 
-Ili ne regus tiel longe la staton, - diris li - ne enterigus 
dek naŭ viajn dinastiojn, se ili ne scius profiti tiajn okazojn, 
kiel la hodiaŭa!... 
Dankinte la armeon por ilia bona sintenado dum la eksterordinara fenomeno, la faraono revenis en la somerdomon. Li 
estis meditplena, parolis trankvile, eĉ delikate, sed sur lia bela 
vizaĝo estis legebla necerteco. 
Efektive en la animo de Ramzes bolis terura batalo. Li komencis kompreni, ke la pastroj havas en la manoj fortojn, 
kiujn ne nur li ne atentis, sed eĉ pri kiuj li ne pensis, pri kiuj 
li ne volis aŭskulti. 
La pastroj, observantaj la movojn de la steloj, en la daŭro 
de kelke da minutoj ekstreme grandiĝis en liaj okuloj. Kaj la 
faraono diris al si, ke tamen oni devas koni la strangan saĝon, 
kiu tiel terure implikas la homajn projektojn.
Kuriero, post kuriero estis sendata Memfison, por ekscii, 
kio okazis tie dum la mallumiĝo. Sed la kurieroj ne revenis, 
kaj super la reĝo kaj liaj konfidatoj la necerteco disetendis 
siajn nigrajn flugilojn. Ke io malbona okazis apud la templo 
de Ptah, pri tio ne sole neniu dubis, sed eĉ ne kuraĝis aŭskulti 
la proprajn konjektojn. Ŝajnis, ke la faraono kaj la liaj estas 
kontentaj de ĉiu minuto, kiu pasis sen novaĵo de tie. 
Dume la reĝino Nikotris, sidiĝinte apud la sinjoro flustris 
al li: 
-Permesu al mi agi, Ramzes... La virinoj pli ol unu servon 
faris al nia ŝtato... Rememoru nur la reĝinon Nikotris dum la 
sesa dinastio, aŭ la reĝinon Makara, kiu kreis la ŝiparon sur 
Ruĝa Maro?... Al nia sekso mankas nek saĝo, nek energio, 
permesu do al mi agi... Se la templo de Ptah ne estas prenita, nek la personoj de la pastroj atakitaj, mi repacigos vin kun 
Herhor. Vi prenos kiel edzinon lian filinon, kaj via regado 
estos plena de gloro... Memoru, ke via avo, la sankta Amenhotep, ankaŭ estis ĉepastro kaj vic-reĝo de la faraono, kaj ke 
vi mem eble ne regus hodiaŭ, se la pastraro ne dezirus havi 
la propran sangon sur la trono... Tiel vi dankas ilin pro la 
povo?... 
La faraono aŭskultis ŝin, sed senĉese pensis, ke tamen la 
saĝo de la pastroj estas grandega forto, kaj ke la batalo kontraŭ ili estas malfacila... 
Nur je la tria horo aperis la unua kuriero de Memfiso, - 
adjutanto de la regimento, kiu havis sian tendaron apud la 
templo. Li diris al la faraono, ke la templo ne estis prenita 
kaŭze de la kolero de la dioj, ke la popolo forkuris, la pastroj 
triumfas, ke eĉ en la armeo ekregis malordo dum la terura, 
kvankam mallonga nokto.
Poste, preninte Tutmozison flanken, li anoncis, ke la soldatoj estas demoralizitaj, ke post la panika forkuro ili havas 
tiom da vunditoj kaj mortigitoj, kiel post batalo. 
-Kaj kia estas nun la stato de la armeo? - demandis la 
konsternita Tutmozis. 
-Kompreneble - respondis la adjutanto - ni sukcesis 
kolekti kaj ordigi la soldatojn. Sed uzi ilin kontraŭ la temploj? 
pri tio oni ne povas eĉ pensi... precipe nun, kiam la pastroj 
sin okupas per la flegado de la vunditoj... Nun la soldato, 
vidante razitan kapon kun pantera felo, estas preta fali sur la 
vizaĝon, kaj multe da akvo forfluos, antaŭ ol iu kuraĝos transpaŝi la sanktan sojlon... 
-Kaj la pastroj?... 
-Ili benas la soldatojn, nutras, donas al ili trinkaĵon kaj 
ŝajnigas, ke la armeo ne estis kulpa en la atako kontraŭ la 
temploj, ke tio estas la verko de Fenicianoj... 
-Kaj vi permesas tian demoralizon de la regimentoj? - 
ekkriis Tutmozis. 
-Lia sankteco ja ordonis al ni defendi la pastrojn kontraŭ 
la popolaĉo... - respondis la adjutanto. - Se oni permesus 
al ni okupi la templojn, ni jam estus tie de la deka horo, kaj 
la ĉefpastroj estus en la keloj. 
Deĵoranta oficiro, sciigis al Tutmozis, ke ree iu pastro veninta de Memfiso, deziras paroli kun lia sankteco. 
Tutmozis atente rigardis la gaston. Tio estis homo ankoraŭ 
juna, kun vizaĝo kvazaŭ skulptita en ligno. Li diris, ke li venas al la faraono de Samentu. 
Ramzes tuj akceptis la pastron, kiu falinte sur la plankon, 
donis al Ramzes ringon. La monarĥo paliĝis. 
-Kion tio signifas?... - demandis la sinjoro.
-Samentu mortis... - respondis la sendito. 
Ramzes dum momento ne povis eligi sonon el la gorĝo. 
Fine li diris: 
-Kie tio okazis?... 
-Ŝajnas - diris la pastro - ke Samentu estis trovita en 
unu el la salonoj de Labirinto kaj ke li mem venenis sin, por 
eviti turmentojn... Ŝajnas ankaŭ, ke malkovris lin Mefres, 
kun helpo de iu Greko, kiu, oni diras, tre similas vian sanktecon... 
-Ree Mefres kaj Likon! - elkriis kolere Tutmozis. 
- Sinjoro - li turnis sin al la faraono - ĉu neniam vi liberigos vin de ĉi tiuj perfiduloj?... 
Lia sankteco ree kunvokts privatan kunsidon en sia ĉambro. Li alvokis Hiramon kaj la pastron, kiu venis kum la ringo 
de Samentu. Pentuer ne volis partopreni, la respektinda re- 
ĝino Nikotris venis nenvitita. 
-Mi vidas - murmuretis Hiram al Tutmozis - ke kiam la 
pastroj estos forpelitaj, la virinaĉoj komencos regi Egipton!... 
Kiam kolektiĝis la altranguloj, la faraono donis la parolon 
al la sendito de Samentu. La juna pastro volis nenion paroli 
pri Labirinto. Kontraŭe li vaste rakontis, ke la templo de Ptah 
tute ne estas defendata, kaj ke sufiĉus kelkdeko da soldatoj 
por preni ĉiujn, kiuj sin kaŝas en ĝi. 
-Ĉi tiu homo estas perfidulo!... - ekkriis la reĝino. - Li 
mem pastro, li konsilas al vi superforton kontraŭ la pastroj... 
Eĉ unu muskolo ne ektremis en la vizaĝo de la sendito. 
-Respektinda sinjorino - respondis li - se Mefres pereigis mian protektanton kaj majstron, Samentu, mi estus hundo, se mi ne serĉus venĝon. Morto por morto!... 
-La juna homo plaĉas al mi! - murmuretis Hiram.
Efektive en la kunsido kvazaŭ ekblovis freŝa aero. La generaloj rigardis scivole la pastron, eĉ la vizaĝo de la faraono 
viviĝis. 
-Mia filo, ne aŭskultu lin! - petegis la reĝino. 
-Kiel vi pensas? - diris subite Ramzes al la juna pastro: 
- Kion farus nun la sankta Samentu, se li vivus?... 
-Mi estas certa - respondis energie la pastro - ke Samentu enirus en la templon de Ptah, bruligus incenson por la 
dioj, sed punus la perfidulojn kaj mortigintojn... 
-Mi ripetas, ke vi estas la plej malbona perfidulo!... - ekkriis la reĝino. 
-Mi plenumas nur mian devon - respondis la ne kortuŝebla pastro. 
-Vere, ĉi tiu homo estas la lernanto de Samentu!... - intermetis Hiram. - Li sola vidas klare, kio restas al ni por 
fari ... 
La militaj kaj civilaj altranguloj konsentis, ke Hiram estas 
prava, kaj la granda skribisto aldonis: 
-Ni komencis la batalon kontraŭ la pastroj, ni devas fini 
ĝin, des pli hodiaŭ, kiam ni havas la leterojn pruvantajn, ke 
Herhor traktis kun Asirianoj, kio estas granda ŝtata perfido. 
-Li daŭrigas la politikon de Ramzes XII - intermetis la 
reeĝino. 
-Sed mi estas Ramzes XIII!... - jam malpacience respondis la faraono. 
Tutmozis leviĝis de la seĝo. 
-Mia sinjoro - diris li - permesu al mi agi. Estas danĝera 
afero daŭrigi ĉi tiun staton de necerteco, kiu regas nun en la 
administrado, kaj estus krimo kaj malsaĝo ne profiti la okazon. La pastro diras, ke la templo ne estas defendata, permesu do al mi iri tien kun areto da homoj; mi mem elektos ilin. 
-Mi iros kun vi - intermetis Kalipos. - Laŭ mia sperto la 
triumfanta malamiko estas plej malforta. Se do nun ni invados en la templon de Ptah... 
-Ni ne bezonas invadi, ni eniros tien, kiel plenumantoj de 
la volo de la faraono, kiu ordonas al vi aresti la perfidulojn - 
diris la granda skribisto. - Por tio oni ne bezonas eĉ forton. 
Kiom da fojoj unu policisto sin ĵetas sur bandon da ŝtelistoj 
kaj kaptas, kiom li volas. 
-Mia filo - interrompis la reĝino - cedas al la premo de 
viaj konsiloj... Sed li ne volas superforton, li malpermesas al 
vi... 
-Ah, se estas tiel - diris la juna pastro de Set - mi komunikos al via sankteco, ankoraŭ unu aferon. 
Kelkfoje li profunde spiris, sed malgraŭ tio li finis per sufokita voĉo: 
-Sur la stratoj de Memfiso la pastra partio publikigas, 
ke ... 
-Kion? - parolu sentime - interrompis la faraono. 
-Ke via sankteco estas frenezulo, ne havas la ĉefpastran 
rangon, eĉ la reĝan, kaj ke... oni povas forigi vin de la trono ... 
-Jen kion mi timis - murmuretis la reĝino. 
La faraono salte leviĝis de la seĝo. 
-Tutmozis! - ekkriis li per voĉo, en kiu oni sentis la retrovitan energion. - Prenu tiom da soldatoj, kiom vi volas, iru 
en la templon de Ptah kaj alkonduku al mi Herhoron kaj Mefreson, kulpigitajn pri ŝtata perfido. Se ili pruvos sian senkulpecon, mi redonos al ili mian favoron, en la kontraŭa okazo ... 
-Ĉu vi pripensis?... - interrompis la reĝino. 
Tiun ĉi fojon la indigninta faraono ne respondis al ŝi kaj la 
altranguloj komencis krii: 
-Morto al la perfiduloj!... De kiam en Egipto la faraono 
devas oferi siajn fidelajn servistojn por almozpeti la favoron 
de friponoj!... 
Ramzes donis al Tutmozis paketon de la leteroj de Herhor 
al Asirio kaj diris per solena voĉo: 
-Ĝis la sufoko de la ribelo de la pastroj, mi transdonas 
mian povon al Tutmozis, la ĉefo de la gvardio. Nun lin vi 
obeu, kaj vi, respektinda patrino, al li vin turnu kun viaj rimarkoj. 
-Saĝe kaj juste agas la sinjoro!... - ekkriis la granda skribisto. - Ne konvenas al la faraono lukti kontraŭ la popola- 
ĉo, kaj la manko de energia povo estus pereiga por ni. 
Ĉiuj altranguloj sin klinis antaŭ Tutmozis. La reĝino Nikotris kun ĝemo falis al la piedoj de la filo. 
Tutmozis, akompanata de la generaloj, eliris en la korton. 
Li ordonis al la unua regimento de la gvardio stariĝi en vicoj 
kaj diris: 
-Mi bezonas kelkdekojn da homoj, kiuj estas pretaj morti 
por la gloro de nia monarĥo... 
Eliris el la vicoj pli multe da soldatoj kaj oficiroj, ol oni bezonis, kaj en ilia fronto, Eunana. 
-Ĉu vi estas pretaj morti? - demandis Tutmozis. 
-Ni mortos kun vi, ĉefo, por lia sankteco!... - ekkriis Eunana. 
-Vi ne mortos, sed venkos la malnoblajn krimulojn - respondis Tutmozis. - La soldatoj, partoprenantaj en la ekspedicio, ricevos oficiran rangon, la oficiroj ricevos avancon je du 
gradoj. Tiel diras al vi mi, Tutmozis, la ĉefa militestro laŭ la 
volo de la faraono. 
-Vivu eterne!... 
Tutmozis ordonis jungi ĉevalojn al dudek kvin ĉaroj de la 
peza kavalerio kaj sidigis tie la memvolulojn. Li mem akompanata de Kalipos sidiĝis sur ĉevalojn, kaj baldaŭ la tuta taĉ- 
mento, sin direktanta al Memfiso, malaperis en la polvo. 
Vidante tion el la fenestro de la reĝa somerdomo, Hiram 
sin klinis antaŭ la faraono kaj murmuretis: 
-Nur nun mi kredas, ke via sankteco ne estis en konspiro kun la ĉefpastroj... 
-Ĉu vi freneziĝis?... - eksplodis la sinjoro. 
-Pardonu, estro, sed la hodiaŭa atako kontraŭ la temploj 
estis aranĝita de la pastroj. Kiel ili entiris en ĝin vian sanktecon? tion mi ne komprenas. 
Estis jam la kvina horo post la tagmezo.
ĈAPITRO DEKSEPA 
En la sama momento, en la sama minuto, la pastro, staranta garde sur la pilono de la templo de Ptah en Memfiso, konigis al la ĉefpastroj kaj nomarĥoj disputantaj en la salono, ke la palaco de la faraono donas signojn. 
-Ŝajnas al mi, ke lia sankteco petos pacon kun ni - diris 
ridante unu el la nomarĥoj. 
-Mi dubas!... - respondis Mefres. 
Herhor suriris la pilonon, ĉar al li oni signalis de la palaco. 
Baldaŭ li revenis kaj diris al la kunvenintoj: 
-Nia juna pastro lerte aranĝis la aferon... En ĉi tiu momento Tutmozis kun kelkdeko da memvoluloj rajdas ĉi tien, 
por nin aresti aŭ mortigi... 
-Kaj vi kuraĝos ankoraŭ defendi Ramzeson? - ekkriis 
Mefres. 
-Mi devas defendi lin kaj mi lin defendos, ĉar mi solene 
ĵuris tion al la reĝino... Kaj sen la respektinda filino de la 
sankta Amenhotep, nia situacio ne estus tia kia ĝi estas. 
-Bone, sed mi ne ĵuris!... - respondis Mefres kaj forlasis 
la salonon de la kunveno. 
-Kion li volas fari? - demandis unu el la nomarĥoj. 
-Infaniĝinta maljunulo!... - respondis Herhor, levante la 
ŝultrojn. 
Antaŭ la sesa horo vespere la taĉmento de la gvardio, al kiu 
neniu faris malhelpon, proksimiĝis al la templo de Ptah; la
ĉefo ekfrapis la pordegon, kiun oni malfermis. Tio estis Tutmozis kun siaj memvoluloj. 
Kiam la ĉefa militestro eniris en la korton, li ekmiris, ke 
renkonte al li eliris Herhor, portanta la tiaron de Amenhotep 
kaj ĉirkaŭita nur de pastroj. 
-Kion vi postulas, mia filo? - demandis la ĉefpastro Tutmozison, iom konfuzitan per ĉi tiu vido. 
Sed li tuj ekregis sin kaj diris: 
-Herhor, ĉefpastro de la tebo Amon! Pro la leteroj, kiujn 
vi skribis al la asiria satrapo, Sargon, kaj kiujn mi havas kun 
mi, vi estas kulpigita pri ŝtata perfido kaj vi devas senkulpigi vin antaŭ la faraono... 
-Se la juna sinjoro - trankvile respondis Herhor - volas 
ekscii pri la politikaj celoj de la eterne vivanta Ramzes XII, li 
sin turnu al la plej alta kolegio, kaj li ricevos klarigojn. 
-Mi alvokas vin tuj min sekvi, se vi ne volas, ke mi devigu vin - ekkriis Tutmozis. 
-Mia filo, mi petegas la diojn, ke ili gardu vin de la superforto kaj puno, kiun vi meritas... 
-Vi iras? - demandis Tutmozis. 
-Mi atendas ĉi tie Ramzeson - respondis Herhor. 
-Restu do ĉi tie, trompisto!... - ekkriis Tutmozis. 
Li eltiris la glavon kaj sin ĵetis al Herhor. En la sama momento Eunana, staranta post la ĉefo, levis la hakilon kaj tutforte elkbatis Tutmozison inter la kolon kaj la dekstran ŝlosiloston. La sango ekŝprucis en ĉiujn direktojn. La favorato de 
la faraono falis teren preskaŭ dishakita en du pecojn. 
Kelke da soldatoj, mallevinte la lancojn, saltis al Eunana, 
sed falis post mallonga batalo. El la memvoluloj tri kvaronoj 
estis pagataj de la pastroj.
-Vivu la sankta Herhor, nia sinjoro!... - ekkriis Eunana, 
svingante la makulitan hakilon. 
-Li vivu eterne! - ripetis la soldatoj kaj pastroj kaj ĉiuj 
falis sur la vizaĝojn. 
La plej respektinda Herhor levis la manojn supren kaj benis ilin. 
Forlasinte la korton de la templo, Mefres malsupreniris en 
la kelon, kie loĝis Likon. Jam sur la sojlo la ĉefpastro eltiris el 
sub la vesto kristalan globon. Vidante ĝin la Greko ekkoleris. 
-Englutu vin la tero!... Neniam ĝuu trankvilon viaj kadavroj!... - malbenis Likon per pli kaj pli mallaŭta voĉo. 
Fine li eksilentts kaj ekdormis. 
-Prenu ĉi tiun ponardon - diris Melfres, donante al la 
Greko mallarĝan ŝtalan pecon. - Prenu ĉi tiun ponardon kaj 
iru en la palacan ĝardenon... Tie stariĝu en la figa bosko kaj 
atendu tiun, kiu forprenis kaj delogis vian Kaman... 
Likon komencis grinci la dentojn en senforta kolero. 
-Kaj kiam vi ekvidos lin, vekiĝu... - finis Mefres. 
Poste li ĵetis sur la Grekon oficiran mantelon kun kapuĉo, 
murmuretis al li en orelon la signalan vorton kaj el la kelo, tra 
kaŝita pordeto elkondukis lin en malplenan straton de Memfiso. 
Poste, kun viveco de junulo, Mefres kuris sur la supron de 
la pilono kaj, preninte kelke da diverskoloraj flagetoj, komencis fari signojn al la palaco de la faraono. Sendube oni rimarkis kaj komprenis lin, ĉar sur la pergamena vizaĝo de la ĉefpastro ekbrilis malica rideto. 
Mefres remetis la flagojn, forlasis la terason de la pilono 
kaj komencis malrapide iri malsupren. Subite, kiam li estis 
jam sur la unua etaĝo, ĉirkaŭis lin kelke da homoj en brunaj
manteloj, per kiuj ili kovris siajn tunikojn kun nigraj kaj blankaj strioj. 
-Jen estas la plej nobla Mefres - diris unu el ili. 
Kaj ĉiuj tri ekgenuis antaŭ la ĉefpastro, kiu aŭtomate levis 
la manon, kvazaŭ por beni ilin. Sed subite li mallevis ĝin, demandante: 
-Kiu vi estas? 
-La gardistoj de Labirinto. 
-Kial vi baras al mi la vojon? - diris li. Liaj manoj kaj delikataj lipoj komencis tremi. 
-Ni ne bezonas rememorigi al vi, sankta viro, - diris unu 
el la gardistoj, ĉiam genuante - ke antaŭ kelke da tagoj vi estis en Labirinto, al kiu vi same bone konas la vojon, kiel ni, 
kvankam vi ne apartenas al la gardistoj. Vi estas tro granda 
saĝulo por ne scii, kiaj estas niaj leĝoj por tiaj okazoj. 
-Kion tio signifas?... - ekkriis Mefres per laŭta voĉo. - Vi 
estas mortigistoj, senditaj de Her... 
Li ne finis. Unu el la atakantoj kaptis lin je la manoj, aliaj 
ĵetis tukon sur lian kapon, tria ŝprucigis klaran fluidaĵon sur 
lian vizaĝon, Mefres kelke da fojoj sin ĵetis konvulsie kaj falis. Ankoraŭ unu fojon ili ŝprucigis sur lin, metis la mortinton 
en niĉo, lasis en la senviva mano papiruson kaj malaperis en 
la koridoroj de la pilono. 
Tri homoj, same vestitaj, persekutis Likonon preskaŭ de la 
momento, kiam ellasita de Mefres el la templo li eliris en la 
malplenan straton. 
Ili estis kaŝitaj proksime de la pordeto, tra kiu eliris Likon 
kaj en la komenco lasis lin libera. Sed baldaŭ unu el ili rimarkis en lia mano ion suspektindan, ĉiuj do komencis sekvi lin. 
Stranga afero! La dormigita Likon, kvazaŭ antaŭsentante
la persekuton, subite sin turnis en bruan straton, poste sur 
placon, kie svarmis multe da homoj, kaj fine komencis kuri al 
Nilo tra la strato fiŝista. Tie, en angulo li trovis ŝipeton, saltis en ĝin kaj kun eksterodinara rapideco komencis remi al la 
alia bordo de la rivero. 
Li jam preskaŭ atingis la bordon, kiam ekglitis post li ŝipeto 
kun unu remisto kaj tri veturantoj. Apenaŭ tiuj forbordiĝis, 
aperis dua ŝipeto kun du remistoj kaj ankaŭ tri veturantoj. 
Ambaŭ ŝipetoj furioze persekutis Likonon. 
En tiu, kiu havis unu remiston, sidis la gardistoj de Labirinto kaj atente rigardis siajn konkurantojn, kiom permesis la 
krepusko, rapide falanta post la subiro de la suno. 
-Kiu ili estas, tiuj tri? - murmuretis la gardistoj de Labirinto unu al alia. - De antaŭhieraŭ ili vagis ĉirkaŭ la templo 
kaj hodiaŭ ili persekutas lin... Ĉu ili volus savi lin de ni?... 
La malgranda ŝipeto de Likon atingis la kontraŭan bordon. 
La dormigita Greko elsaltis kaj per rapidaj paŝoj komencis iri 
al la palacaj ĝardenoj. De tempo al tempo li ŝanceliĝis, haltis 
kaj kaptis sin je la kapo sed post momento li ree iris, kvazaŭ 
tirata de nekomprenebla forto. 
La gardistoj de Labirinto ankaŭ elŝipiĝis, sed iliaj konkurantoj jam pli frue atingis la bordon. 
Komenciĝis neordinara veturado: Likon galopis al la reĝa 
palaco, kvazaŭ kuristo; post li tri nekonataj homoj, kaj en la 
fino la tri gardistoj de Labirinto. 
Kelkcenton da paŝoj de la ĝardeno ambaŭ persekutantaj 
grupoj kuniris. Estis jam nokto, sed luma. 
-Kiu vi estas? - demandis la gardisto de Labirinto. 
-Mi estas la policestro de Pi-Bast kaj kun du miaj centestroj mi persekutas grandan krimulon...
-Kaj ni estas la gardistoj de Labirinto. Ni ankaŭ persekutas ĉi tiun homon... 
Ambaŭ grupoj rigardis unu la alian, kun glavoj aŭ tranĉiloj en la manoj. 
-Kion vi volas fari kun li? - demandis fine la policestro. 
-Ni havas verdikton kontraŭ li... 
-Kaj vi lasos la kadavron? 
-Kun ĉio, kio, estas sur li - respondis la gardistoj. La policestro flustre interkonsiliĝis. 
-Se vi parolas la veron - diris fine la policestro - ni ne 
malhelpos vin. Kontraŭe, ni pruntos lin al vi por momento, 
kiam li falos en niajn manojn... 
-Vi ĵuras? 
-Ni ĵuras... 
-Bone, ni povas iri kune... 
Ili kuniĝis, sed la Greko malaperis de iliaj okuloj - Malbenita!... - ekkriis la policestro - ree li forkuris... 
-Ni retrovos lin - respondis la gardisto de Labirinto - 
eble li eĉ revenos sur la sama vojo. 
-Por kio li iras al la reĝa palaco? - demandis la policestro. 
-La ĉefpastroj uzas lin por siaj celoj, sed li revenos en la 
templon, revenos!... - diris la gardisto. 
Ili decidis atendi kaj agi kune. 
-Ni perdas jam la trian nokton! - diris unu el la policistoj, 
oscedante. 
Ili envolvis sin en siajn mantelojn kaj kuŝiĝis sur la herbo. 
Tuj post la forveturo de Tutmozis, la respektinda reĝino 
Nikotris, kun lipoj kunpremitaj de kolero, forlasis solene la
ĉambrojn de la filo. Kaj kiam Ramzes volis trankviligi ŝin, ŝi 
interrompis severe: 
-Mi adiaŭas la faraonon kaj petas la diojn, ke ili permesu al mi saluti vin ankoraŭ kiel faraonon... 
-Ĉu vi dubas pri tio, patrino? 
-Pri ĉio oni povas dubi apud homo, kiu obeas konsilojn 
de frenezuloj kaj perfiduloj!... 
Ili disiris, ambaŭ ekscititaj. 
Baldaŭ lia sankteco retrovis la bonan humoron kaj gaje 
parolis kun la altranguloj. Sed je la sesa horo komencis lin 
turmenti maltrankvilo. 
-Tutmozis devus sendi al ni kurieron... - diris la sinjoro. 
- Ĉar mi estas certa, ke la afero tiel aŭ alie jam estas solvita ... 
-Tion mi ne scias - respondis la granda trezoristo. - 
Eble ili ne trovis ŝipojn... Eble en la templo ili renkontis kontraŭstaron... 
-Kaj kie estas la juna pastro? - demandis subite Hiram. 
-La pastro, la sendito de la mortinta Samentu? - ripetis 
la konfuzitaj altranguloj. - Kie li povas esti?... 
Oni dissendis soldatojn por traserĉi la ĝardenon. La soldatoj trakuris ĉiujn vojetojn, sed nenie trovis la pastron. 
Ĉi tiu okazo faris malbonan impreson sur la altranguloj. 
Ĉiu sidis silente, meditante maltrankvile. 
Ĉe la subiro de la suno eniris en la salonon la ĉambristo de 
la faraono, kaj murmuretis, ke sinjorino Hebron grave ekmalsanis kaj petegas, ke lia sankteco bonvolu ŝin viziti. 
La altranguloj, konante la rilaton, kiu ligis la sinjoron kun 
la bela Hebron, ekrigardis unu la alian. Sed kiam la faraono 
anoncis sian intencon eliri en la ĝardenon, ili ne protestis. La
ĝardeno, dank' al dense starantaj gardistoj, estis same sendanĝera, kiel la palaco. Neniu trovis konvena, eĉ de malproksime gardi la faraonon, sciante, ke Ramzes ne amas, ke oni 
okupu sin pri li en tiaj momentoj. 
Kiam la sinjoro malaperis en la koridoro, la granda skribisto diris al la trezoristo: 
-La tempo treniĝas, kiel veturiloj en la dezerto. Eble Hebron havas novaĵon de Tutmozis?... 
-En la nuna momento lia militiro kun kelkdeko da homoj 
kontraŭ la templo de Ptah ŝajnas al mi nekomprenebla frenezo... 
-Kaj ĉu pli prudente faris la faraono apud Sodaj Lagoj, 
kiam li persekutis Teĥennan nokte en la dezerto?... - interrompis Hiram. - La kuraĝo valoras pli multe, ol la nombro. 
-Kaj la juna pastro? - demandis la trezoristo. 
-Li venis sen nia scio kaj foriris, ne demandante permeson. Ĉiu el ni agas kiel konspiranto. 
La trezoristo balancis la kapon. 
Ramzes rapide trakuris la interspacon, apartigantan lian 
domon de la palaco de Hebron. Kiam li eniris en la ĉambron, 
Herbon kun ploro sin ĵetis al lia kolo. 
-Mi mortas de teruro!... - ekkriis ŝi. 
-Ĉu vi timas pri Tutmozis? 
-Pri Tutmozis? - demandis Hebron, malestime grimacante per la lipoj. - Vi sola estas kara por mi... pri vi sola mi 
pensas... pri vi timas... 
-Benita estu via timo, kiu por unu momento liberigis min 
de la enuo... - diris la faraono, ridante. - Dioj, kia malfacila 
tago!... Se vi aŭdus niajn diskutojn, se vi vidus la mienojn de 
niaj konsilantoj!... Kaj fine, por kroni ĉion, plaĉis al la respektinda reĝino honori nian kunvenon per sia ĉeesto... Mi neniam supozis, ke la titolo de la faraono povos tiel tedi min... 
-Ne diru tion tro laŭte - konsilis Hebron. - Kion vi faros, se Tutmozis ne sukcesos preni la templon? 
-Mi reprenos de li la komandon, kaŝos mian kronon kaj 
surmetos oficiran kaskon - respondis Ramzes. - Mi estas 
certa, ke kiam mi mem elpaŝos en la fronto de la armeo, la 
ribelo falos... 
-Kiu ribelo?... - demandis Hebron. 
-Jes, ni havas du ribelojn - ridis Ramzes. - La popolaĉo 
kontraŭ la pastroj, la pastroj kontraŭ mi... 
Li kaptis Hebronon inter la brakojn kaj kondukis al la kanapo murmuretante: 
-Kiel bela vi estas hodiaŭ!... Ĉiufoje kiam mi vidas vin, vi 
ŝajnas al mi alia, pli kaj pli bela... 
-Lasu min! - murmuretis Hebron. - Iafoje mi timas, ke 
vi min mordos! 
-Mordi vin... ne... sed mi povus kisi vin ĝis mortigo... Vi 
eĉ ne scias, kiel bela vi estas... 
-Malpli ol la ministroj kaj generaloj... Lasu min... 
-Apud vi mi dezirus fariĝi granata arbeto... Mi volus havi 
tiom da brakoj, kiom da branĉoj havas arbo, por ĉirkaŭpreni vin... Tiom da manoj, kiom da folioj ĝi havas, kaj tiom da 
buŝoj, kiom da floroj, por ke mi povu en la sama momento 
kisi viajn okulojn, buŝon kaj bruston... 
-Por monarĥo, kies trono estas en danĝero, vi havas 
strange liberajn pensojn... 
-En la lito mi ne zorgas pri la trono - interrompis li. - 
Dum mi havas la glavon, mi havos la povon. 
-Via armeo estas venkita - diris Hebron, defendante sin.
-Morgaŭ venos freŝaj regimentoj kaj postmorgaŭ mi kolektos la venkitajn... Mi ripetas al vi, ne okupu vin per vantaĵoj... Unu momento da karesoj valoras pli multe ol unu jaro 
da povo... 
Unu horon post la subiro de la suno, la faraono forlasis la 
loĝejon de Hebron kaj estis revenanta malrapide al sia palaco. Li estis revema, dormema kaj li pensis, ke la ĉefpastroj estas grandaj malsaĝuloj, se ili kontraŭstaras al li. De la tempo 
kiam ekzistas Egipto, ĝi ne havis pli bonan sinjoron ol li. 
Subite el figa bosko elglitis homo en nigra mantelo kaj baris la vojon al la faraono. La sinjoro, por pli bone vidi lin, 
proksimigis sian vizaĝon al lia kaj subite ekkriis: 
-Ah, tio estas vi, fripono?... Venu en la gardejon... 
Tio estis Likon. Ramzes kaptis lin je la nuko; la Greko siblis kaj ekgenuis sur la tero. Samtempe la faraono eksentis bruligan doloron en la maldekstra flanko de la ventro. 
-Vi mordas ankoraŭ? - ekkriis Ramzes. 
Per ambaŭ manoj li potence premegis la kolon de la Greko, kaj kiam li ekaŭdis la krakon de la rompataj vertebroj, li 
forĵetis lin kun abomeno. 
Likon falis, skuata de la antaŭmortaj konvulsioj. La faraono foriris kelke da paŝoj. Li palpis sin kaj trovis la tenilon de 
la ponardo. 
-Li vundis min?... 
Li eltiris el sia flanko la mallarĝan ŝtalan pecon kaj kunpremis la vundon. 
-Mi volus scii - pensis li - ĉu iu el miaj konsilantoj havas plastron. 
Li sentis naŭzon kaj plirapidigis la paŝojn. 
Proksime de la palaco renkonte al li kuris oficiro kriante:
-Tutmozis ne vivas plu - La perfidulo Eunana mortigis 
lin!... 
-Eunana? - ripetis la faraono. - Kaj la aliaj... 
-Preskaŭ ĉiuj memvoluloj, kiuj forveturis kun Tutmozis, 
estis subaĉetitaj de la pastroj... 
-Bone, mi devas fini tion! - diris la sinjoro. - Trumpetu, 
por kolekti la aziajn regimentojn... 
Eksonis la trumpeto, kaj la Azianoj komencis amase eliri el 
la soldatejoj, tirante post si la ĉevalojn. 
-Ankaŭ al mi oni donu ĉevalon - diris la faraono. Sed li 
eksentis fortan kapturnon kaj aldonis: 
-Ne, oni donu al mi portilon... Mi ne volas min lacigi... 
Subite li falis ŝanceliĝante sur la brakojn de la oficiroj. 
-Mi preskaŭ forgesis - diris li per estingiĝanta voĉo. 
-Alportu mian kaskon kaj glavon... la ŝtalan glavon... de 
Sodaj Lagoj... Ni iras al Memfiso... 
El la palaco alkuris altranguloj kaj servistoj kun torĉoj. La 
faraono, subtenata de la oficiroj, havis grizan vizaĝon kaj 
okulojn, vualitajn de nebulo. Li etendis la manon, kvazaŭ ser- 
ĉante armilon, movis la lipojn kaj, en la ĝenerala silento, ĉesis spiri, li la sinjoro de la du mondoj: la mondo de la vivantoj kaj la mondo okcidenta.
ĈAPITRO DEKOKA 
De la morto de Ramzes XIII ĝis la tago de lia enterigo re- 
ĝis la ŝtaton la plej nobla San-amen-Herhor, kiel la ĉefpastro de la teba Amon kaj vic-reĝo de la mortinta faraono. 
La kelkmonata regado de la vic-reĝo estis tre prospera por 
Egipto. Herhor kvietigis la ribelojn de la popolaĉo kaj, kiel 
estis iam, permesis al la laboristoj ripozi ĉiun sepan tagon. Li 
enkondukis severan disciplinon inter la pastroj, ĉirkaŭis per 
sia protekto la eksterlandulojn kaj precipe Fenicianojn, kaj 
faris traktaton kun Asirio, ne cedante tamen Fenicion, kiu 
restis tributano de Egipto. 
Dum la mallonga regado justeco estis plenumata rapide, 
sed sen krueleco, kaj iu ajn ne kuraĝis bati la egiptan kamparanon, kiu povis sin turni al la tribunalo, se li havis sufiĉe da 
tempo kaj atestantoj. 
Herhor sin okupis ankaŭ pri la ŝuldoj, ŝarĝantaj la faraonon kaj ŝtaton. Por ĉi tiu celo li igis Fenicianojn rezigni parton de la sumoj, ŝuldataj al ili de la ŝtato, kaj por pagi la reston li prenis el Labirinto grandegan sumon da tridek mil talentoj. 
Dank' al ĉi tiuj rimedoj, post tri monatoj ekregis en la lando trankvilo kaj bonstato, kaj la regnanoj ripetis: 
-Benata estu la regado de la vic-reĝo, San-amen-Herhor! 
Vere, la dioj destinis lin esti regnestro, por ke li liberigu Egipton de la malfeliĉoj, kiujn altiris Ramzes XIII, senreligia virinamanto... 
Kelkdeko da tagoj sufiĉis, por ke la popolo forgesu, ke ĉiuj 
verkoj de Herhor estis nur plenumo de la intencoj de la juna 
kaj nobla faraono! 
En la monato Tobi (oktobro-novembro), kiam la mumio de 
Ramzes XIII jam estis metita en la reĝajn kavernojn, en la 
templo de la teba Amon kunvenis ĉiuj plej altrangaj personoj 
de la ŝtato. Estis tie preskaŭ ĉiuj ĉefpastroj, nomarĥoj kaj generaloj, kaj inter ili Nitager, la kovrita de gloro maljuna ĉefo 
de la orienta armeo. 
En la sama grandega ĉambrego, ĉirkaŭita per kolonoj, kie 
antaŭ duono de jaro la pastroj juĝis Ramzeson XII kaj montris sian malbonvolon al Ramzes XIII, en la sama loko kunvenis hodiaŭ la altranguloj por solvi, sub la prezido de Herhor, 
la plej gravan ŝtatan aferon. La 25-an de Tobi tagmeze Herhor, portante la tiaron de Amenhotep, sidiĝis sur la trono, la 
aliaj sur seĝoj, kaj la kunsido komenciĝis. 
Ĝi daŭris ekstreme mallonge, kvazaŭ ĝia rezultato estus 
antaŭe preparita. 
-Ĉefpastroj, nomarĥoj kaj militestroj! - komencis Herhor. - Ni kunvenis ĉi tien por tre malĝoja kaj grava afero. 
Kun la morto de la eterne vivanta Ramzes XIII, kies mallonga 
kaj uragana regado finiĝis tiel malfeliĉe... 
Herhor eksopiris. 
-Kun la morto de Ramzes XIII ne nur estingiĝis la faraono, sed la glorplena dinastio XX... 
Murmuro traflugis inter la kunvenintoj. 
-La dinastio ne finiĝis - intermetis preskaŭ malĝentile la
potenca memfisa nomarĥo. - Vivas ja la respektinda reĝino 
Nikotris, al ŝi do apartenas la trono... 
Post momento Herhor respondis: 
-La plej nobla mia edzino, la reĝino Nikotris... 
Ne murmuro, sed krio eksonis nun kaj daŭris kelke da minutoj. Kiam ĉio eksilentis, Herhor daŭrigis trankvile kaj klare: 
-Mia plej nobla edzino, la reĝino Nikotris, nekonsolebla 
post la morto de sia filo, rezignis la tronon... 
-Pardonu!... - ekkriis la memfisa nomarĥo. - La plej nobla vic-reĝo nomas la reĝinon sia edzino... Tio estas fakto 
tute nova, kiun oni devas, antaŭ ĉio, kontroli... 
Herhor faris signon. La plej alta teba juĝisto montris la akton pri la edziĝo de la plej nobla ĉefpastro de Amon, Sanamen-Herhor, kun la reĝino Nikotris, vidvino de Ramzes XII 
kaj patrino de Ramzes XIII. 
Post ĉi tiu klarigo ekregis tomba silento. Herhor daŭrigis: 
-Ĉar mia edzino, la sola heredanto de la trono, forlasis siajn rajtojn, ĉar tiamaniere finiĝis la regado de la XX dinastio, 
ni devas elekti novan monarĥon... Ĉi tiu monarĥo - daŭrigis Herhor - devas esti homo matura, energia kaj sperta en 
la regado. Tial mi konsilas al vi, ekscelencoj, elekti por ĉi tiu 
plej alta posteno... 
-Herhoron!... - ekkriis iu. 
-Elekti la plej gloran Nitageron, la ĉefon de la orienta armeo - finis Herhor. 
Longan momenton sidis Nitager kun fermitaj okuloj ridetante. Fine li leviĝis kaj diris: 
-Neniam, sendube, mankos homoj, pretaj akcepti la titolon de faraono. Oni eĉ eble havus tro multe da ili. Feliĉe la
dioj mem, forigante la danĝerajn konkurantojn, montris al ni 
la homon, plej indan ricevi la faraonan povon. Kaj ŝajnas al 
mi, ke mi faros prudente, se anstataŭ akcepti la kronon, favore proponitan al mi, mi respondos: 
-Vivu eterne lia sankteco San-amen-Herhor, la unua faraono de la nova dinastio!... 
La ĉeestantoj, kun malmultaj esceptoj, ripetis la ekkrion, 
kaj samtempe la plej alta juĝisto alportis sur ora plado du ĉapojn: blankan de Supra Egipto kaj ruĝan de Malsupra. La 
unuan prenis la ĉefpastro de Oziriso, la duan la ĉefpastro de 
Horus kaj transdonis ilin al Herhor, kiu, kisinte la oran serpenton, metis ambaŭ sur la kapon. 
Poste komenciĝis la ceremonio, kiu daŭris kelke da horoj: 
ĉiuj prezentis sian respekton al la nova sinjoro. Fine, oni skribis konforman akton, la partoprenantoj en la elekto surmetis siajn sigelojn, kaj de tiu momento Sanamen-Herhor fari- 
ĝis la vera faraono, la sinjoro de la du mondoj, kaj de la vivo 
kaj morto de siaj regnanoj. 
Vespere lia sankteco revenis laca en siajn ĉefpastrajn ĉambrojn, kie li trovis Pentueron. La pastro estis pala, kaj sur lia 
malgrasa vizaĝo oni povis legi laciĝon kaj malĝojon. 
Pentuer falis sur la vizaĝon. La sinjoro levis lin kaj diris kun 
rideto: 
-Vi ne subskribis mian elekton, vi ne prezentis al mi vian 
respektegon, kaj mi timas, ke mi devos iam sieĝi vin en la 
templo de Ptah!... Vi ne decidiĝis resti ĉe mi? Vi preferas Meneson?... 
-Pardonu via sankteco - respondis la pastro - sed la 
kortega vivo tiel lacigis min, ke la sola mia deziro estas hodiaŭ 
lerni la saĝon.
-Vi ne povas forgesi Ramzeson? - demandis Herhor. - 
Tamen vi konis lin tre mallonge, kaj ĉe mi vi laboris kelke da 
jaroj. 
-Via sankteco ne kondamnu min, sed Ramzes XIII estis la 
unua faraono, kiu sentis la doloron de la egipta popolo... 
Herhor ekridetis. 
-Ah, vi saĝuloj!... - diris li, balancante la kapon - vi, vi 
ja mem turnis la atenton de Ramzes al la situacio de la popolaĉo, kaj nun vi portas je li funebron en via koro, kvankam li 
faris nenion por la popolo... Vi tion faris, ne li... Ridindaj 
homoj vi estas, malgraŭ via potenca inteligenteco - daŭrigis 
Herhor. - Same Menes... Ĉi tiu pastro sin opinias la plej kvieta homo en Egipto, kvankam li faligis la dinastion kaj liberigis al mi la vojon al la povo!... Se li ne estus sendinta sian 
leteron pri la suna mallumiĝo la 20-an de Paofi, eble ni ambaŭ, la mortinta Mefres kaj mi, rompadus nun ŝtonojn en 
minejo... Iru jam kaj salutu Meneson en mia nomo. Memoru ankaŭ, ke mi scias esti dankema, kio estas la plej granda 
sekreto de la povo. Diru al Menes, ke mi plenumos ĉiun lian 
peton, se nur li ne ordonos al mi forlasi la tronon... Vi mem 
revenu al mi, kiam vi estos ripozinta, kaj mi konservos por vi 
gravan oficon. 
Kaj li tuŝis per la mano la humile klinitan kapon de la pastro.


