
FRAŬLINO JULIE 

Personoj 
Fraŭlino Julie, 25-jara 
Jean, lakeo, 30-jara 
Kristin, kuiristino, 35-jara 

Scenejo 
Granda kuirejo, kies plafonon kaj flankajn murojn kaŝas drapiroj kaj 
sufitoj. La malantaŭa muro direktiĝas malrekte internen kaj supren laŭ 
la scenejo, de maldekstre; sur ĝi maldekstre du bretaroj kun vazoj kupraj, 
bronzaj, feraj kaj stanaj; la bretoj estas garnitaj per papero, krispita; iom 
dekstre tri kvaronoj de la granda arkaĵa elirejo kun du vitraj pordoj, tra 
kiuj oni vidas fontanon kun Amoreto, florantajn siringojn kaj elstarantajn piramidajn poplojn. 
Maldekstre sur la scenejo la angulo kun granda kahela kameno kun 
parto de ĝia kapuĉo. 
Dekstre elŝoviĝas unu fino de la manĝotablo, el blanka pinligno, de 
la servistaro kun kelkaj seĝoj. 
La kameno estas ornamita per foliriĉaj betulbranĉoj; la planko estas 
surŝutita per juniperaĵo. 
Sur la fino de la tablo granda japana spicoskatolo kun florantaj siringoj. 
Glaciŝranketo, tablo por purigi porcelanon, lavostablo. 
Granda antikviĝinta sonorigilo super la pordo kaj elbuŝiganta paroltubo sur la maldekstra flanko de la pordo.
Kristin staras apud la kameno kaj fritas en fritpoto; ŝi 
estas vestita en hela kotonvesto kaj havas kuirejan antaŭtukon antaŭ si; Jean eniras, vestita en livreo, portanta paron da grandaj rajdbotoj spronhavaj, kiujn li 
metas for de si sur videblan lokon sur la planko. 
Jean Ĉi vespere fraŭlino Julie estas denove freneza; tute 
freneza! 
Kristin Nu, ĉu vi estas ĉi tie nun? 
Jean Mi akompanis la grafon al la stacidomo, kaj revenante preter la draŝejo, mi eniris kaj dancis, kaj tiam mi 
vidis la fraŭlinon gvidanta la dancon kun la arbargardisto. Sed kiam ŝi ekvidis min, ŝi kuregis rekte al mi 
kaj invitis min por la virinelekta valso. Kaj poste ŝi 
valsadis tiel, ke neniam mi partoprenis ion similan. Ŝi 
estas freneza! 
Kristin Tio ŝi ĉiam estis, sed neniam same kiel dum la lastaj 
dek kvar tagoj, post kiam la gefianĉiĝo rompiĝis. 
Jean Ja, kio estas tiu historio? Li ja estis bonkonduta viro, 
kvankam li ne estis riĉa. Ha! ili okupas sin per tiom da 
strangaĵoj. 
Sidiĝas apud la fino de la tablo. 
Estas tamen strange, pri la fraŭlino, hm, preferi resti hejme kun la popolo, ĉu ne?, ol akompani sian patron por viziti parencojn? 
Kristin Ŝi estas sendube iom ĝenata post tiu tumulto kun la 
fianĉo. 
Jean Kredeble! Sed li estis viro, fakte kuraĝa viro. Ĉu vi 
scias, Kristin, kiel tio okazis. Mi vidis tion mem, kvankam mi pretendis, ke mi ne faras. 
Kristin Ne! Ĉu vi vidis tion? 
Jean Jes, tion mi faris. - Ili estis en la ĉevaleja korto iun 
vesperon kaj la fraŭlino sportekzercis lin, kiel ŝi nomis tion - ĉu vi scias, kio tio estis? Jes, ŝi igis lin 
transkuri la rajdvipon simile al hundo, kiun oni instruas salti. Li kuris du fojojn kaj ricevis unu vipobaton ĉiufoje; sed la trian fojon li prenis el ŝia mano la 
rajdvipon kaj rompis ĝin en mil pecojn; post tio li foriris. 
Kristin Ĉu tiel tio okazis! Ho ne! Kion vi diras! 
Jean Jes, tiel okazis tiu afero! - Sed kion bonan vi povas 
doni al mi, Kristin? 
Kristin elprenas el la poto kaj antaŭmetas al Jean 
Nu, estas nur iom da reno, kiun mi eltranĉis el la bovidaĵo! 
Jean flaras la manĝaĵon 
Bele! Ĝi estas mia granda delikataĵo! 
Palpas la teleron 
Sed vi povus esti varmiginta la teleron!
Kristin Vi ne estas pli facile kontentigebla ol la grafo mem, 
kiam li estas en sia kaprica humoro. 
Tiras karese liajn harojn. 
Jean kolera 
Ne, vi ne taŭzu al mi la harojn! Vi scias, kiel sentema 
mi estas. 
Kristin Nu nu, estis nur amo, tion vi ja scias! 
Jean manĝas. Kristin malfermas botelon da biero. 
Jean Biero, en la somermeza antaŭvespero; ne, mi dankas 
rifuze! Feliĉe mi havas ion pli bonan mem. 
Malfermas tirkeston de tablo kaj elprenas botelon da 
ruĝa vino kun flava sigelvakso. 
La Flava Sigelvakso, vi vidas! - Donu al mi nun glason! Piedan glason, kompreneble, kiam oni trinkas 
klase! 
Kristin reiras al la kameno kaj surmetas malgrandan kaserolon. 
Dio gardu tiun, kiu havos vin kiel edzo! Tia dorlotulo! 
Jean Ho, babilaĵo! Vi estus sendube ĝoja, se vi povus havi 
tian bonmanieran viron, kiel min; kaj mi ne kredas, 
ke malutilis al vi, ke oni nomas min via fianĉo! 
Gustumas la vinon. 
Bona! Tre bona! Nur iom tro malmulte ĉambrumita! 
Varmigas la glason per la mano. 
Tion ĉi ni aĉetis en Dijon. Ĝi kostis kvar frankojn po 
unu litro sen vitro; kaj krom tio aldoniĝas la dogano! 
- Kion vi kuiras nun, kio odoras tiel infere?
Kristin Ho, tio estas ia diablaĵo, kiun la fraŭlino uzos por 
Diana. 
Jean Vi devas esprimi vin bonzorge, Kristin! Sed kial vi 
kuiru por la hundino en la antaŭvespero de festo? Ĉu 
ĝi estas malsana? 
Kristin Jes, ŝi estas malsana! Ŝi ŝteliĝis eksteren kun la mopso 
de la barilporda dometo - nun malfeliĉo okazis - 
kaj tion la fraŭlino ne volas toleri. 
Jean La fraŭlino certe estas aroganta en kelkaj rilatoj kaj 
tro malmulte fiera en aliaj, same kiel la grafino dum 
ŝi vivis. Ŝi fartis plej bone en la kuirejo kaj la brutejo, 
sed ŝi neniam volis veturi per nur unu ĉevalo; ŝi portis malpurajn manumojn, sed sur la butonoj devis esti 
la grafa krono. - La fraŭlino, se ni parolu nun pri ŝi, 
ne prizorgas sin kaj sian personon. Mi volus diri, ke 
ŝi ne estas distingita. Ĵus, kiam ŝi dancis en la draŝejo, ŝi fortiris de la flanko de Anna la arbargardiston 
kaj mem lin invitis danci. Ni ne agus en tia maniero; 
sed tiel estas; kiam gesinjoroj volas montri sin malaltaj - tiam ili fariĝas malaltaj! Sed belega ŝi estas! 
Luksa! Ha! Kiaj ŝultroj! kaj - kaj tiel plu! 
Kristin Ho ja, ne tiom fanfaronu! Mi tamen aŭdis, kion diras 
Klara, kiu ŝin vestis. 
Jean Eĥ, Klara! Vi estas ĉiam ĵaluzaj unu al la alia! Mi, kiu 
rajdis kun ŝi... Kaj ankaŭ kiel ŝi dancas! 
Kristin Aŭdu, Jean! Ĉu vi ne volos danci kun mi, kiam mi estos preta? 
Jean Jes, kompreneble mi volos.
Kristin Ĉu vi promesas tion? 
Jean Promesas? Kiam mi diras, ke mi faros, tiam mi faros! 
Nun vi havu dankon por la manĝo. Estis tre agrable! 
Enmetas la korkon en la botelon. 
La fraŭlino en la pordo, parolas eksteren 
Mi baldaŭ revenos! Vi jam iru! 
La fraŭlino envenas; aliras al Kristin apud la spegulo 
Nu! ĉu vi estas preta? 
Kristin Signalas, ke Jean ĉeestas 
Jean kavalire 
Ĉu sekretojn vi havas, sinjorinoj? 
La fraŭlino batas lin en la vizaĝo per sia poŝtuko. 
Kia scivolulo! 
Jean Ha, kiel bonodoris tiu violaĵo! 
La fraŭlino kokete 
Senhonte! Ĉu vi komprenas la parfumojn ankaŭ? 
Danci, tion vi scias bone... nun ne rigardu! foriru. 
Jean arogante, ĝentile 
Ĉu ian sorĉosupon vi kuiras, sinjorinoj, en la somermeza nokto? Ion por antaŭdiri! la stelon de feliĉo, en 
kiu oni povas vidi sian estontan fianĉon! 
La fraŭlino akre 
Se li povos vidi tion, li devos havi bonajn okulojn! 
Al Kristin 
Verŝu en trionlitran botelon kaj korku bone! -  Nun 
venu danci ŝotiŝon kun mi, Jean...
Jean prokrastante 
Mi ne volas esti malĝentila al iu, sed tiun ĉi dancon 
mi promesis al Kristin... 
La fraŭlino Nu, ŝi povos ja havi alian; ĉu ne, Kristin? Ĉu vi ne volas prunti Jean-on al mi? 
Kristin Tio ne dependas de mi. Se vi, fraŭlino, estas tiel malfiere afabla, tiam ne decas, ke li rifuzu. Vi iru! kaj danku ankoraŭ por la honoro. 
Jean Por sincere diri, sen voli ofendi, mi dubas tamen, ĉu 
estas saĝe, ke vi, fraŭlino Julie dancas du fojojn sinsekve kun la sama kavaliro, precipe ĉar la popolo ne 
malrapidas fari komentariojn... 
La fraŭlino ekkoleras 
Kion? Kiajn komentariojn? Kion vi volas diri? 
Jean cedeme 
Ĉar vi, fraŭlino, ne volas kompreni, mi devas do paroli pli klare. Aspektas malbone preferi unu el siaj 
subuloj antaŭ aliaj, kiuj atendas saman neordinaran 
honoron... 
La fraŭlino Preferi! Kiaj pensoj! Mi estas mirigita! Mi, la domestrino, honoras per mia ĉeesto la dancadon de la popolo, kaj kiam nun fakte mi volas danci, tiam mi volas danci kun homo scianta konduki, tiel ke mi evitu 
fariĝi ridinda. 
Jean Kiel vi, fraŭlino, ordonas! Mi estas preta vin servi! 
La fraŭlino afable 
Ne komprenu tion kiel ordono! Hodiaŭ vespere ni
festas kiel gajaj homoj kaj formetas ĉian rangon! Jen, 
donu al mi la brakon! Ne estu maltrankvila, Kristin! 
Mi ne forprenos vian fianĉon! 
Jean donas sian brakon kaj elkondukas la fraŭlinon. 
Pantomimo 
Estas ludata tiel kiel se la aktorino efektive estus sola 
en la ĉambro; turnas, se bezone, la dorson al la publiko; ne elrigardas en la salonon; ne rapidas, kvazaŭ ŝi 
timus, ke la publiko estos malpacienca. 
Kristin Sola. Mallaŭta muziko de violono de malproksime laŭ 
takto de ŝotiŝo. 
Kristin kantetanta laŭ la muziko; malplenigas la tablon post 
la manĝo de Jean, lavas la teleron ĉe la akvostablo, 
viŝas kaj enmetas en ŝrankon. 
Post tio ŝi demetas de si la kuirejan antaŭtukon, elprenas el tirkeston de tablo malgrandan spegulon, metas 
ĝin kontraŭ la kruĉon kun siringoj sur la tablo; ekbruligas seban kandelon kaj varmigas harpinglon, per kiu ŝi 
krispigas la harojn de la frunto. 
Poste eksteren en la pordo aŭskultante. Revenas al la 
tablo. Trovas la forgesitan naztukon de la fraŭlino, flaras ĝin; poste ŝi etendas ĝin, kvazaŭ enpensiĝe, streĉas 
ĝin, glatigas per la mano kaj faldas ĝin je kvar partoj 
k. t. p. 
      
Jean eniras sola 
Ja, sed ŝi estas freneza! Tia maniero danci! Kaj la popolo staras mokridante al ŝi malantaŭ la pordoj. Kion 
vi diras pri tio, Kristin? 
Kristin Ha, estas ja ŝia periodo nun, kaj tiam ŝi estas ĉiam tiel 
stranga. Sed ĉu vi volas veni danci kun mi nun? 
Jean Vi ne estas kolera al mi, ĉar mi lasis vin sidi... 
Kristin Neniel! - Ne pro tia bagatelo, tion vi certe scias; kaj 
mi ankaŭ konas mian lokon... 
Jean metas la manon ĉirkaŭ ŝia talio 
Vi estas saĝa knabino, Kristin, kaj vi estos bona edzino... 
La fraŭlino eniras; malagrable surprizita; per pena ŝercemo 
Vi estas ĝuste ĉarma kavaliro - kiu forkuras de via 
sinjorino. 
Jean Male, fraŭlino Julie, kiel vi vidas, mi rapidis trovi 
mian lasitan! 
La fraŭlino preterturnas la aferon 
Sciu, vi dancas kiel neniu alia! - Sed kial vi estas en 
livreo dum antaŭvespero de festo! Demetu tion tuj! 
Jean Tiam mi devas peti, fraŭlino, ke vi foriru dum momento, ĉar mia nigra surtuto pendas ĉi tie... 
iras dekstren kun gesto 
La fraŭlino Ĉu mi ĝenas vin? Por ŝanĝi surtuton! Eniru en vian 
ĉambron do kaj revenu! Aŭ vi povas resti, kaj mi turnos la dorson. 
Jean Kun via permeso, fraŭlino!
iras dekstren; oni vidas lian brakon, kiam li ŝanĝas 
surtuton 
La fraŭlino al Kristin 
Aŭdu Kristin; ĉu Jean estas via fianĉo, ĉar li estas tiel 
intima? 
Kristin Fianĉo? Jes, se oni tiel volas! Ni nomas ĝin tiel. 
La fraŭlino Nomas? 
Kristin Nu, la fraŭlino mem havis ja fianĉon kaj... 
La fraŭlino Jes ni estis fianĉigitaj vere. 
Kristin Sed tio fariĝis ja nenio malgraŭ tio. 
Jean eniras; en nigra longsurtuto kaj nigra melonĉapelo 
La fraŭlino Trés gentil; monsieur Jean! Trés gentil! 
Jean Vous voulez plaisanter, madame! 
La fraŭlino Et vous voulez parler francais! Kie vi lernis ĝin? 
Jean En Svisujo dum mi estis "sommelier" en unu el la plej 
grandaj hoteloj de Lucerno! 
La fraŭlino Sed vi aspektas ja kiel "gentleman" en tiu redingoto! 
Ĉarme! 
sidiĝas apud la tablo 
Jean Ho, vi flatas! 
La fraŭlino ofendite 
Flatas vin? 
Jean Mia natura modesteco malpermesas al mi kredi, ke vi 
diras verajn ĝentilaĵojn al tia homo kiel mi, kaj tial mi 
permesis al mi supozi, ke vi troigis, aŭ kiel ĝi ankaŭ 
estas nomata flati!
La fraŭlino Kie vi lernis esprimi la parolojn tiamaniere? Vi sendube vizitis la teatrojn multe? 
Jean Ankaŭ tion! Mi vizitis multajn lokojn, mi! 
La fraŭlino Sed vi ja naskiĝis en ĉi tiu regiono, ĉu? 
Jean Mia patro estis taglaboristo ĉe la advokatfiskalo ĉi 
proksime, kaj mi jam vidis la fraŭlinon kiel infanon, 
kvankam la fraŭlino min ne rimarkis! 
La fraŭlino Ne, efektive! 
Jean Jes, kaj mi rememoras speciale unu fojon. Ja, tion mi 
ne povas rakonti! 
La fraŭlino Tamen jes! Faru! Ĉu? Faru escepton al regulo! 
Jean Ne, mi fakte ne povas nun! Alian fojon, eble. 
La fraŭlino "Alia fojo estas fripono". Ĉu estas tiel danĝere nun? 
Jean Danĝere ne estas, sed min ĝenas! - Rigardu tiun tie! 
Montras al Kristin, kiu endormiĝis en seĝo apud la kameno. 
La fraŭlino Estos agrabla edzino, tiu! Povas esti ke ŝi ankaŭ ronkas? 
Jean Tion ŝi ne faras, sed ŝi parolas en dormo. 
La fraŭlino cinike 
Kiel vi scias, ke ŝi parolas en dormo? 
Jean senhonte 
Mi aŭdis! 
Paŭzo, dum kiu ili rigardas unu la alian. 
La fraŭlino Kial vi ne sidiĝas? 
Jean Tion mi ne povas permesi al mi en via ĉeesto!
La fraŭlino Sed se mi ordonas tion? 
Jean Tiam mi obeas! 
La fraŭlino Do, sidiĝu! - Sed atendu! Ĉu vi povas doni al mi ion 
por trinki unue? 
Jean Mi ne scias, kion ni povas havi en tiu glacikesto. Mi 
pensas, ke estas nur biero. 
La fraŭlino Tio ne estas "nur"! kaj mi havas tiel simplan gustosenton, ke mi preferas ĝin al vino. 
Jean elprenas el la glacikesto botelon da biero, kiun li malfermas; serĉas en la ŝranko glason kaj teleron, servas. 
Bonvolu! 
La fraŭlino Dankon! Ĉu vi ne volas trinki mem? 
Jean Mi ne tre ŝatas bieron, sed se la fraŭlino ordonas! 
La fraŭlino Ordonas? - Ŝajnas al mi, ke vi povas, kiel ĝentila kavaliro, fari societon al via sinjorino. 
Jean Tio estas tre ĝusta rimarko! 
Malfermas ankoraŭ unu botelon, prenas glason. 
La fraŭlino Trinku nun je mia sano! 
Jean ŝanceliĝas 
La fraŭlino Mi kredas, ke la plenkreskulo estas timema! 
Jean surgenue, ŝercante parodie; levante sian glason 
Je la sano de mia ordonantino! 
La fraŭlino Brave! Nun vi kisu mian ŝuon ankaŭ, kaj la pentraĵo 
estos plensukcesa. 
Jean ŝanceliĝe, sed poste kuraĝe kaptante ŝian piedon, kiun li 
kisas malpeze.
La fraŭlino Perfekte! Vi estus fariĝinta aktoro. 
Jean stariĝas 
Tio ĉi ne plu konvenas, fraŭlino; iu povus veni kaj 
vidi nin. 
La fraŭlino Ĉu tio gravus? 
Jean Ĉar la bienhomoj kalumnie babilas, tute simple! Kaj 
se la fraŭlino scius, kiel rapide ĵus iliaj langoj moviĝis 
tie supre, tiam... 
La fraŭlino Kion ili diris do? Rakontu al mi! - Sidiĝu nun! 
Jean sidiĝas 
Mi ne volas ofendi vin, sed ili uzis esprimojn, kiuj 
ĵetis suspektojn tiaspecajn, ke... ja tion vi povas kompreni mem! Vi ne estas infano, kaj kiam oni vidas sinjorinon trinkantan sola kun viro - eĉ se estas domservisto - nokte - oni... 
La fraŭlino Oni kion! Kaj cetere ni ne estas solaj. Kristin ja ĉeestas. 
Jean Dormanta, jes! 
La fraŭlino Do mi vekos ŝin! 
stariĝas 
Kristin! Ĉu vi dormas! 
Kristin en la dormo 
Bla - bla - bla - bla! 
La fraŭlino Kristin! - Ŝi povas dormi! 
Kristin en la dormo 
La botoj de la grafo estas purigitaj - ekkuiri la kafon 
- tuj, tuj, tuj, - ho ho - puh!
La fraŭlino prenas ŝian nazon 
Ĉu vi volas vekiĝi! 
Jean severe 
Oni ne ĝenu dormanton! 
La fraŭlino akre 
Kion! 
Jean Kiu staris apud la kuirforno la tutan tagon, tiu povas 
esti laca, kiam venas la nokto. Kaj la dormon oni respektu... 
La fraŭlino transturnas la aferon 
Tio estas bela penso, kaj ĝi honoras vin - dankon 
pro tio! 
donas al Jean la manon 
Venu nun eksteren kaj kolektu por mi iom da siringoj! 
Dum la sekvanta tempo Kristin vekiĝas, pasas dormema dekstren por kuŝiĝi. 
Jean Kun la fraŭlino? 
La fraŭlino Kun mi! 
Jean Tio ne konvenas! Absolute ne! 
La fraŭlino Mi ne povas kompreni viajn pensojn. Ĉu estus eble, 
ke vi imagas al vi ion? 
Jean Ne! mi ne, sed la homoj. 
La fraŭlino Kion? Ke mi estus enamiĝinta al la servisto? 
Jean Mi ne estas tromemfida viro, sed oni vidis ekzemplojn - kaj al la bienpopolo nenio restas sankta!
La fraŭlino Vi estas aristokrato, mi kredas! 
Jean Jes, tia mi estas. 
La fraŭlino Mi malsupreniros... 
Jean Ne malsupreniru, aŭskultu mian konsilon! Neniu 
kredos, ke vi memvole malsupreniras; la popolo ĉiam 
diros, ke vi malsuprenfalas! 
La fraŭlino Mi havas pli altajn pensojn pri la popolo ol vi! Venu 
kaj provu! - Venu! 
Ŝi englutas lin per siaj okuloj 
Jean Sciu, ke vi estas stranga! 
La fraŭlino Povas esti! Sed tia vi ankaŭ estas! Ĉio estas stranga 
cetere! La vivo, la homoj, ĉio estas naĝanta miksaĵo, 
kiu peliĝas, peliĝadas antaŭen sur la akvo, ĝis ĝi subakviĝas, subakviĝadas! Mi havas sonĝon, kiu revenas 
de tempo al tempo; kaj kiun mi rememoras nun. Mi 
sidas rampinta supren sur kolono kaj ne vidas eblon 
veni malsupren; mi eksentas kapturniĝon, kiam mi rigardas malsupren, kaj malsupren mi devas veni, sed 
mi ne havas kuraĝon ĵeti min suben; mi ne povas reteni min kaj mi deziregas fali; sed mi ne ekfalas. Kaj 
tamen mi ne havos trankvilon antaŭ ol mi iros malsupren, ne havos ripozon antaŭ ol mi iros malsupren, 
malsupren sur la terfundon! Kaj se mi estos atinginta 
la terfundon, mi volus eniĝi en la teron... Ĉu vi sentis ion tiaspecan? 
Jean Ne! Mi kutimas sonĝi, ke mi kuŝas sub alta arbo en 
malluma arbaro. Mi volas leviĝi, leviĝi sur la supron 
por ĉirkaŭrigardi la luman pejzaĝon, kie la suno brilas, rabi la birdneston tie supre, kie troviĝas la oraj 
ovoj. Kaj mi surrampas, surrampadas, sed la trunko 
estas tiel dika, tiel glata, kaj tiel malproksima estas la 
unua branĉo. Sed mi scias, ke se mi atingus nur la 
unuan branĉon, mi marŝus al la supro, kvazaŭ sur 
ŝtupetaro. Ankoraŭ mi ne atingis ĝin, sed mi ĝin atingos, eĉ se nur en sonĝo! 
La fraŭlino Jen mi staras babilante pri sonĝoj kun vi. Venu nun! 
Nur en la parkon! 
Ŝi prezentas al li sian brakon, kaj ili iras. 
Jean Ni dormos sur naŭ somermezaj floroj hodiaŭ nokte, 
kaj ni sonĝos la estonton, fraŭlino! 
La fraŭlino kaj Jean turnas sin en la pordo. Jean tenas 
la manon antaŭ unu okulo. 
La fraŭlino Lasu min vidi, kion vi ekhavis en la okulo! 
Jean Ho, estas nenio - nur polvero - tio tuj pasos. 
La fraŭlino La maniko de mia vesto vin ekfrotetis; sidiĝu nun, kaj 
mi helpos vin! 
Prenas lian brakon kaj sidigas lin, ekkaptas lian kapon 
kaj klinas ĝin malantaŭen; per la ekstremaĵo de la poŝ- 
tuko ŝi provas forigi la polveron. 
Sidu senmove nun; tute senmove! 
Ekfrapas lian manon. 
Jen! volu obei! - Mi kredas, ke li tremas, la granda 
forta viro! 
Prempalpas lian brakon. 
Kun tiaj brakoj!
Jean avertante 
Fraŭlino Julie! 
La fraŭlino Jes, monsieur Jean. 
Jean Attention! Je ne suis qu' un homme! 
La fraŭlino Bonvolu sidi trankvile! - Jen! Nun ĝi estas for! Kisu 
mian manon, kaj danku min! 
Jean stariĝas 
Fraŭlino Julie! Aŭskultu min! Kristin jam foriris por 
kuŝiĝi. - Bonvolu aŭskulti min! 
La fraŭlino Kisu unue mian manon! 
Jean Aŭskultu min! 
La fraŭlino Kisu unue mian manon! 
Jean Jes, sed kulpigu vin mem! 
La fraŭlino Pro kio? 
Jean Pro kio? Ĉu vi estas infano ĉe dudekkvin jaroj? Ĉu vi 
ne scias, ke estas danĝere ludi kun la fajro? 
La fraŭlino Por mi ne; mi estas asekurita! 
Jean kuraĝe 
Vi ne estas! Kaj se vi estas, tamen estas brulemaĵo en 
la proksimeco! 
La fraŭlino Ĉu tio estas vi? 
Jean Jes! Ne pro tio, ke estas mi, sed pro tio, ke mi estas 
juna viro. 
La fraŭlino Kun beleta vizaĝo - kia nekredebla tromemfideco! 
Iu Don Juan eble! Aŭ iu Jozefo! Mi kredas, je mia fido, 
ke li estas iu Jozefo!
Jean Ĉu vi kredas? 
La fraŭlino Mi preskaŭ timas! 
Jean kuraĝe aliras kaj volas kapti ŝin ĉirkaŭ la talio por kisi 
ŝin. 
La fraŭlino batas liajn vangojn 
Hontu! 
Jean Ĉu estas serioze aŭ ŝerce? 
La fraŭlino Serioze! 
Jean Sekve ankaŭ ĵus estis serioze! Vi petolas entute tro serioze kaj tio estas la danĝero! Nun mi estas tedita je 
la ludo kaj petas senkulpigon, ĉar mi reiros al mia 
laboro. La grafo volas rehavi siajn botojn ĝustatempe, kaj noktomezo jam de longe pasis. 
La fraŭlino Formetu la botojn! 
Jean Ne! Tio estas mia servado, kiun devas fari, sed mi neniam prenis sur min la taskon esti via kunludulo, kaj 
neniam mi povos esti, ĉar mi opinias min tro bona 
por tio. 
La fraŭlino Vi estas fiera! 
Jean En kelkaj okazoj jes; en aliaj ne. 
La fraŭlino Ĉu vi iam amis? 
Jean Ni ne uzas tiun vorton, sed mi amis multe da knabinoj, kaj unu fojon mi estis malsana pro tio, ke mi ne 
povis ricevi tiun, kiun mi volis havi: malsana, aŭdu, 
kiel la princoj en Mil kaj unu noktoj! kiuj ne povis 
manĝi nek trinki pro nura amo! 
La fraŭlino Kiu estis ŝi?
Jean silentas 
La fraŭlino Kiu estis ŝi? 
Jean Tion vi ne povas devigi min diri. 
La fraŭlino Se mi petas vin kiel egalulo, petas - amikon! Kiu estis ŝi? 
Jean Ŝi estis vi! 
La fraŭlino eksidiĝas 
Kiel strange! 
Jean Jes, se vi volas tiel diri! Estis ridinde! - Jen aŭdu, tio 
estis la  historio, kiun mi ĵus ne volis rakonti, sed nun 
mi rakontos ĝin! 
Ĉu vi scias, kiel la mondo aspektas de tie malsupre 
- tion vi ne scias! Simile al akcipitroj kaj falkoj, kies 
dorsojn oni malofte povas vidi, ĉar ili flugas tie supre! 
Mi vivis en la dometo de taglaboristo, kun sep gefratoj kaj unu porkido, ekstere sur la griza plugkampo, 
kie kreskis neniu arbo! Sed de la fenestroj mi vidis la 
ŝtonmuron de la parko de la grafo, kun la pomarboj 
surpende. Tio estis la ĝardeno de la paradizo; kaj tie 
staris multe da malbonaj anĝeloj kun brulflamantaj 
glavoj, kiuj gardis ĝin. Sed malgraŭ ĉio mi kaj aliaj 
buboj trovis la vojon al la arbo de la vivo - nun vi 
min malestimas - 
La fraŭlino Ha! Pomojn ŝtelas ja ĉiuj buboj. 
Jean Tiel vi povas diri nun, sed vi malestimas min en ĉiu 
kazo. Tute egale! Unu fojon mi envenis en la paradizon kun mia patrino por sarki la cepobedojn. Apud la 
plantejoj de la ĝardeno staris turka pavilono en la
ombro de jasmenoj kaj kovrita per kreskanta lonicero. Mi ne sciis, por kio ĝi povas esti uzata, sed mi neniam estis vidinta tiel belan konstruaĵon. Homoj eniris tien kaj poste eliris, kaj iun tagon la pordo restis 
nefermita. Mi enŝteliĝis kaj vidis, ke la muroj estas ornamitaj per pentraĵoj de reĝoj kaj imperiestoj, kaj antaŭ la fenestroj estis ruĝaj kurtenoj kun franĝoj - vi 
ja komprenas kion mi aludas. Mi - 
deŝiras floron de siringo kaj tenas sub la nazo de la 
fraŭlino 
Mi neniam estis enirinta la kastelon, neniam vidis pli 
multe ol la preĝejon - sed ĉi tio estis pli bela; kaj kiel 
ajn miaj pensoj kuradis, ili konstante reiris tien. Kaj 
iom post iom naskiĝis en mi la sopiro provi unu fojon la plezuron de - fine, mi enŝteliĝis, vidis kaj admiris. Sed tiam iu venis! Ekzistis nur unu elirejo por 
sinjoraj homoj, sed por mi ekzistis ankoraŭ unu, kaj 
mi ne havis alian elekton ol ĝin! 
La fraŭlino kiu prenis la siringon, lasas ĝin fali sur la tablon 
Jean Post tio mi komencis kuri, ĵetis min tra vico de frambarbustoj, rapidegis trans plantejon de fragoj kaj alvenis sur la terason de rozoj. Tie mi ekvidis rozkoloran 
veston kaj paron da blankaj ŝtrumpoj - tio estis vi. 
Mi kuŝigis min sub amason da sarkaĵo, sub - imagu 
al vi - sub kardoj pikantaj kaj malseka teraĵo malbonodoranta. Kaj mi rigardis vin promenanta inter la 
rozoj, kaj mi pensis: se estas vere, ke rabisto povas 
enveni en la ĉielon kaj resti kun la anĝeloj, tiam estas 
strange, ke infano de taglaboristo tie ĉi sur la tero de
Dio ne povas enveni en la kastelan parkon kaj ludi 
kun la filino de grafo! 
La fraŭlino elegie 
Ĉu vi kredas, ke ĉiuj malriĉaj infanoj havus tiajn samajn pensojn, kiel vi en tiu okazo? 
Jean unue ŝanceliĝe, poste konvinkige 
Ĉu ĉiuj malriĉaj - jes - kompreneble! Kompreneble! 
La fraŭlino Estas, sendube, senlima malfeliĉo esti malriĉa! 
Jean kun profunda doloro, troemfaze 
Ho, fraŭlino Julie! Ho! - Hundo povas havi la permeson kuŝi en la sofo de la grafino, ĉevalo povas esti 
karesata sur la buŝego per fraŭlina mano, sed servutulo - 
turniĝas 
- ja ja, estas ŝtofo en unu aŭ alia, tiel ke li altiĝas en 
la mondo, sed kiom ofte tio okazas! - nu, ĉu vi scias kion mi poste faris! - Mi enkuris en la muelejan 
rivereton tute vestita; estis eltirita kaj ricevis batojn. 
Sed la sekvintan dimanĉon, kiam la patro kaj ĉiuj de 
la domo forveturis por viziti mian avinon, tiam mi tiel 
aranĝis, ke mi restis hejme. Kaj tiam mi lavis min per 
nigra sapo kaj varma akvo, surmetis mian plej bonan 
veston kaj iris en preĝejon, kie mi estis vidonta vin! 
Mi vidis vin kaj reiris hejmen, decidinte morti; sed mi 
volis morti bele kaj agrable, sen doloro. Kaj tiam mi 
memoris, ke estas danĝere dormi sub sambuko. Ni 
havis grandan sambukon ĵus florantan. Ĝin mi prirabis je ĉio, kion ĝi posedis, kaj tiarimede mi sternis
kuŝujon al mi en avenkestego. Ĉu vi rimarkis, kiel glata estas aveno? mola por la mano kiel homa haŭto - 
nu, mi surfaligis la kestan kovrilon kaj fermis la okulojn; endormiĝis kaj estis vekita fakte tre malsana. 
Sed mi ne mortis, laŭ kio vi povas vidi. 
Kion mi volis - mi ne scias! Vin gajni estis ja nenia espero - sed vi estis simbolo kiel senespere estas 
leviĝi el la rondo, en kiu mi naskiĝis. 
La fraŭlino Vi rakontas ĉarme, sciu! Ĉu vi vizitadis lernejon? 
Jean Iom; sed mi legis multajn romanojn kaj iris al teatro. 
Krom tio mi aŭdis bonedukitajn homojn paroli, kaj 
de ili mi lernis plej multe. 
La fraŭlino Ĉu vi staras kaj aŭskultas, kion ni diras! 
Jean Jes certe! Kaj multon mi aŭdis! kiam mi okupis la veturigistan sidilon aŭ remis la ŝipeton. Iun fojon mi 
aŭdis fraŭlinon Julie kun amikino... 
La fraŭlino Ho! - Kion vi aŭdis tiam? 
Jean Jes ja, ne estas facile rediri; sed certe mi miris iom, kaj 
ne komprenis, kie vi lernis ĉiujn vortojn. Povas esti, 
ke en la fundo ne ekzistas tiel granda diferenco inter 
homoj kaj homoj! 
La fraŭlino Ho fi! Ni ne vivas same kiel vi, kiam ni estas gefian- 
ĉoj. 
Jean fikse rigardas ŝin 
Ĉu tio estas tute certa? Jes, antaŭ mi fraŭlino ne ŝajnigu sin senkulpa... 
La fraŭlino Estis malnoblulo, al kiu mi donis mian amon.
Jean Tiel vi ĉiam diras - poste. 
La fraŭlino Ĉiam? 
Jean Mi kredas, ke ĉiam, ĉar mi aŭdis la esprimon multfoje 
antaŭe ĉe samspecaj okazoj. 
La fraŭlino Kia okazo? 
Jean Sama kiel la nun priparolata! La lastan fojon... 
La fraŭlino stariĝas 
Silentu! Mi ne volas aŭdi pli! 
Jean Ankaŭ ŝi ne volis - tio estas stranga. Nu, mi petas do 
vian permeson foriri por dormi. 
La fraŭlino afable 
Foriri por domi en la somermeza nokto! 
Jean Jes! Danci kun la popolaĉo tie sur la monteto ne nepre plaĉas al mi. 
La fraŭlino Kunprenu la ŝlosilon de la boato kaj remveturigu min 
sur la lago, mi volas vidi la sunleviĝon? 
Jean Ĉu tio estas saĝa? 
La fraŭlino Ŝajnas laŭ viaj paroloj, ke vi timas pri via famo! 
Jean Kial ne? Mi ne deziras esti ridinda, ne deziras esti forpelota kaj resti sen serva atestaĵo, kiam mi fondos 
mian propran entreprenon. Kaj mi opinias ankaŭ, ke 
min ligas ia devo rilate al Kristin. 
La fraŭlino O ho, nun ankaŭ Kristin... 
Jean Jes, sed ankaŭ vi. - Obeu mian konsilon, iru en vian 
ĉambron por dormi! 
La fraŭlino Ĉu mi obeu al vi?
Jean Unu fojon nur; por via propra bono! Mi vin petas! La 
nokto estas baldaŭ finota, la dormo ebriigas, kaj la 
kapo fariĝas varmega! Iru dormi! Cetere - se mi ne 
aŭdas erare - la homoj venas ĉi tien por serĉi min! 
Kaj se oni trovas vin ĉi tie, vi estas perdita! 
La ĥoro alproksimiĝas kantante: 
Du venis virinoj el arboj 
Tridiridi-ralla tridiridi-ra. 
Piedoj de unu malsekaj 
Tridiridi-ralla-la. 
Pri cent ili diris taleroj 
Tridiridi-ralla tridiridi-ra. 
Sed havis apenaŭ oeron 
Tridiridi-ralla-la. 
Florkronon mi al vi donas 
Tridiridi-ralla-tridira. 
Alian mi penskonas 
Tridiridi-ralla-la! 
La fraŭlino Mi konas la bienhomojn, kaj mi ilin amas, kiel ili 
amas min. Lasu ilin veni kaj vi vidos! 
Jean Ne, fraŭlino Julie, ili ne amas vin. Ili akceptas vian 
nutraĵon, sed ili kraĉas post ĝin! Kredu min! Aŭskultu 
ilin, nur aŭskultu ilin, kion ili kantas! - Ne, ne aŭskultu!
La fraŭlino Ekaŭskultas 
Kion ili kantas? 
Jean Estas kalumnia kantaĵo! Pri vi kaj mi! 
La fraŭlino Hontinde! Ho, fi! Kaj kiel perfide! - 
Jean La kanajlaro estas ĉiam malkuraĝa! Kaj en ĉi tiu batalo oni povas nur forkuri! 
La fraŭlino Forkuri? Sed kien? Eksteren ne estas eble trairi! Kaj al 
Kristin ni ne povas iri! 
Jean Tiel! Ĉu en mian ĉambron? La neceso ne havas leĝon; 
kaj al mi vi povos fidi, ĉar mi estas via vera, sincera 
kaj respektoplena amiko! 
La fraŭlino Sed supozu! - supozu ke oni serĉos nin tie? 
Jean Mi riglos la pordon, kaj se oni volos enrompi ĝin, mi 
pafos! - Venu! 
surgenue 
Venu! 
La fraŭlino grave 
Ĉu vi promesas al mi...? 
Jean Mi ĵuras! 
La fraŭlino eliras rapide dekstren 
Jean rapide postsekvas
Baledo 
Vilaĝanoj eniras feste vestitaj, kun floroj sur la ĉapeloj; 
violonludanto en la unua vico; kvaronbarelon da biero 
kaj bareleton da brando, ornamitajn per verdaĵo, oni 
metas sur la tablon; glasojn oni alportas. Post tio oni 
trinkas. Poste oni faras rondon, kantas kaj dancas la 
dancludon: 
"Du venis virinoj el arboj". 
Farinte ĉi tion, ili reforiras kantante. 
     
La fraŭlino eniras sola; ekvidas la malordon en la kuirejo; kunfrapas 
la manojn; poste ŝi elprenas plumtufon kaj pudrumas 
sian vizaĝon 
Jean eniras; ekscitita 
Jen vi vidas! Kaj vi aŭdis! Ĉu vi pensas, ke estas eble 
resti ĉi tie! 
La fraŭlino Ne! Mi pensas ke ne! sed kion ni devas do fari? 
Jean Forkuri, forvojaĝi, malproksimen de ĉi tie! 
La fraŭlino Forvojaĝi? Jes, sed kien? 
Jean Al Svisujo, al la italaj lagoj; tie vi ne estis? 
La fraŭlino Ne! Ĉu tie estas bele? 
Jean Ho, eterna somero, oranĝarboj, laŭroj, ho! 
La fraŭlino Sed kion ni poste faru tie!
Jean Mi fondos hotelon kun unuaklasaj vendaĵoj kaj unuaklasaj klientoj. 
La fraŭlino Hotelon? 
Jean Jen estas vivo, kredu; senĉese novaj vizaĝoj, novaj lingvoj; ne unu minuto da libertempo por cerbumado 
aŭ nervoj; nenia serĉo de okupado - ĉar la laboro 
donas sin mem: nokte kaj tage la sonorileto ektintas, 
la vagonaro fajfas, la omnibuso iras kaj reiras; dum la 
pecoj da oro ruladas en la kontoro. Jes estas vivo! 
La fraŭlino Jes, tio estas vivi! Kaj mi? 
Jean La ordonantino de la domo; la ornamo de la firmao. 
Kun via aspekto... kaj via kondutmaniero - ho estos 
certa sukceso! Kolosa! Vi sidas kvazaŭ reĝino en la 
kontoro movigante la sklavojn per ekpremo al elektra butono; la gastoj pretermarŝas en longa vico antaŭ via trono kaj metas modestaj sian trezoron sur 
vian tablon - vi ne povas kredi, kiel tremas la homoj, 
kiam ili ricevas en sian manon kalkulon - mi salos la 
notojn kaj vi sukeros ilin per via plej bela rideto - ha! 
ni forvojaĝu de ĉi tie - 
elprenas el sia poŝo informlibreton de veturoj 
- tuj, per la proksima vagonaro! - ni estos en Malmö je la sesa kaj tridek minutoj; en Hamburgo je la 
oka kaj kvardek minutoj morgaŭ matene; Frankfurto-Bazelo unu tagon, kaj en Komo per la fervojo de 
Sankta Gotardo post, mi vidu, tri tagoj! Tri tagoj! 
La fraŭlino Ĉio tio estas tre bona! Sed Jean - donu al mi la kura-
ĝon - diru, ke vi amas min! Venu kaj ĉirkaŭbraku 
min! 
Jean ŝanceliĝante 
Mi volas - sed mi ne kuraĝas! Ne en ĉi tiu domo plu. 
Mi amas vin - sen dubo - ĉu vi povas dubi pri tio? 
La fraŭlino timente, vere virinece 
"Vi"! - Diru "ci"! Inter ni ne ekzistas plu baroj! - 
Diru "ci' ! 
Jean turmentite 
Mi ne povas! Ekzistas baroj inter ni ankoraŭ, tiel longe kiel ni restas en ĉi tiu domo - ekzistas la estinteco, ekzistas la grafo - kaj mi neniam renkontis iun 
personon, al kiu mi havas tian respekton - sufiĉas, 
ke mi ekvidas liajn gantojn kuŝantaj sur seĝo, mi tuj 
sentas min malgranda - sufiĉas, ke mi ekaŭdas la sonorileton tie supre, mi kuntiriĝas pro timo, kiel timema ĉevalo - kaj kiam mi vidas nun liajn botojn starantaj tiel rektaj kaj fieraj, mi sentas ektiriĝon en mia 
dorso! 
piedfrapas la botojn 
Superstiĉo, antaŭjuĝoj, kiujn oni instruis al ni komence de nia infaneco - sed kiujn, oni povos tiel facile 
forgesi. Venu nur en alian landon, kie estas respubliko, kaj oni ekstaras sur la nazo antaŭ la livreo de mia 
pordisto - sur la nazo oni devas stari, vi komprenu! 
sed mi ne staros! Mi ne estas naskita por stari sur la 
nazo, ĉar troviĝas en mi ŝtofo, troviĝas karaktero, kaj 
se mi nur ekkaptos la unuan branĉon, tiam vi vidos,
ke mi surrampos la arbon! Mi estas lakeo hodiaŭ, sed 
venontjare mi estos posedanto, post dek jaroj mi estos rentulo, kaj poste mi iros en Rumanujon, ordenigos min, kaj povos - rimarku bone ke mi diras povos 
- fini kiel grafo! 
La fraŭlino Bele, bele! 
Jean Ha, en Rumanujo oni aĉetas al si la titolon de grafo, 
kaj tiel vi estos grafino malgraŭ ĉio! Mia grafino! 
La fraŭlino Mi ne zorgas pri tio, kion mi nun ĵetas post min! - 
Diru, ke vi min amas, se ne - ja, kio mi estas se ne? 
Jean Mi diros ĝin mil fojojn - poste! Nur ne tie ĉi! Kaj antaŭ ĉio, neniaj sentoj, se ĉio ne estu perdita! Ni devas 
konsideri la aferon sobre! kiel saĝaj homoj, 
elprenas cigaron, senpintigas kaj ekbruligas ĝin 
Sidiĝu nun tie! kaj mi sidiĝu ĉi tie, kaj tiel ni interparolu, kvazaŭ nenio estus okazinta. 
La fraŭlino senespera 
Ho, Die mia! Ĉu vi ne havas sentojn! 
Jean Mi! Ne ekzistas homo same sentema kiel mi; sed mi 
scias min regi. 
La fraŭlino Ĵus vi povis kisi mian ŝuon - kaj nun! 
Jean severe 
Jes, tio estis tiam! Nun alion ni devas pripensi. 
La fraŭlino Ne parolu al mi severe! 
Jean Ne! sed saĝe! Unu malsaĝaĵo estas farita, ne faru pli 
da ili! La grafo povas reveni en kiu ajn momento kaj
antaŭ tio niaj sortoj devas esti difinitaj. Kiel ŝajnas al 
vi miaj planoj pri la estonteco? Ĉu vi aprobas ilin? 
La fraŭlino Ili ŝajnas al mi tre akcepteblaj, sed nur unu demandon: por tiel granda entrepreno estas necesa granda 
kapitalo; ĉu vi havas ĝin? 
Jean mordetas la cigaron 
Mi! Tute certe! Mi havas mian konon specialistan, 
mian eksterordinaran sperton, miajn lingvokonojn! 
Tio estas kapitalo taŭga, mi kredas! 
La fraŭlino Sed per ĝi vi eĉ ne povas aĉeti fervojan bileton. 
Jean Tio estas sendube vera; sed jen la kaŭzo, kial mi ser- 
ĉas komanditanton, kiu povos pruntedoni la fondkapitalon! 
La fraŭlino Kie vi trovos tian homon rapide? 
Jean Tian vi trovos, se vi volas fariĝi mia kompanianino! 
La fraŭlino Tion mi ne povas. Kaj mi mem nenion posedas. 
Paŭzo 
Jean Sekve la tuta afero nuliĝas- 
La fraŭlino Kaj - 
Jean Ĉio restas kiel estas! 
La fraŭlino Ĉu vi kredas, ke mi restos sub ĉi tiu tegmento kiel via 
kunkuŝantino? Ĉu vi kredas, ke mi volas lasi la bienpersonaron fingromontri al mi; ĉu vi pensas, ke mi 
povas rigardi mian patron en la vizaĝon post tio ĉi? 
Ne! Forkonduku min de ĉi tie, de la malhonoriĝo kaj 
hontego! - Ho, kion mi faris, Dio mia, Dio mia! 
Ploras
Jean Aj nu, ĉu nun komenciĝas tiu tono! - Kion vi faris? 
La samon, kion multaj antaŭ vi! 
La fraŭlino krias en konvulsia tordiĝo 
Kaj nun vi malestimas min! - Mi falas, mi falas! 
Jean Falu malsupren al mi, kaj mi levos vin poste! 
La fraŭlino Kiu terura potenco altiris min al vi? Tiu de la malfortulo al la fortulo? Tiu de la falanto al la leviĝanto! Aŭ 
ĉu tio estis amo! Amo tio! Ĉu vi scias, kio estas amo? 
Jean Mi? Jes certe, pri tio vi estu tute certa; ĉu vi kredas, ke 
mi ne provis jam la batalon? 
La fraŭlino Kian lingvaĵon vi parolas kaj kiajn pensojn vi pensas! 
Jean Tion mi lernis, kaj tia mi estas! Ne estu nun nerva kaj 
ne ludu noblamaniere, ĉar ni estas nun ambaŭ egalvaloraj! - Nu nu, knabineto mia, venu kaj mi proponos al vi glason da ekstra bonaĵo! 
Malfermas la tirkeston de la tablo kaj elprenas vinbotelon; plenigas du uzitajn glasojn. 
La fraŭlino De kie vi ricevis tiun vinon? 
Jean De la kelo! 
La fraŭlino Burgunda de mia patro! 
Jean Ĉu ĝi ne taŭgas por la bofilo? 
La fraŭlino Kaj mi trinkas bieron! Mi! 
Jean Tio montras nur, ke vi havas malpli bonan gustosenton ol mi. 
La fraŭlino Ŝtelisto! 
Jean Ĉu vi intencos ĉikani min?
La fraŭlino Ho ho! Kunkulpa kun endoma ŝtelisto! Ĉu mi estis 
ebria, ĉu mi agis sonĝante en ĉi tiu nokto? La somermeza nokto! La festo de ludoj senkulpaj... 
Jean Senkulpaj, hm! 
La fraŭlino iradas tien reen 
Ĉu ekzistas sur la tero en ĉi tiu momento homo same 
malfeliĉa kiel mi! 
Jean Kial vi estas malfeliĉa? Post tia konkero! Pensu pri 
Kristin tie interne! Ĉu vi ne kredas, ke ankaŭ ŝi havas 
sentojn? 
La fraŭlino Mi tion kredis antaŭ momento, sed mi ne kredas plu! 
Ne; lakeo estas lakeo... 
Jean Kaj putino estas putino! 
La fraŭlino surgenue kunplektinte la manojn 
Ho, Dio en la ĉielo, ĉesigu mian mizeran vivon! Forprenu min el tiu ĉi putraĵo, en kiun mi dronas! Savu 
min! Savu min! 
Jean Mi ne povas nei, ke mi kompatas vin! Kiam mi kuŝis 
en la cepobedo kaj vidis vin en rozĝardeno, tiam... ĉu 
mi diru tion nun... mi havis la samajn malbelajn pensojn, kiel ĉiuj buboj. 
La fraŭlino Sed vi, kiu volis morti pro mi! 
Jean En la avenkestego? Tio estis nura babilaĵo. 
La fraŭlino Ĉu mensogo sekve-! 
Jean kontencas esti dormema 
Preskaŭ! Tiun rakonton mi laŭ mia memoro legis en 
ia gazeto pri kamentubisto, kiu kuŝiĝis sin en brulolignaĵujon kun siringfloroj, ĉar li estis leĝe persekutata pro ŝuldata infaneduka pago... 
La fraŭlino Ha, vi estas tia... 
Jean Ion mi devis trovi! Oni ĉiam kaptas la virinojn per 
luksbrilaĵoj! 
La fraŭlino Malnoblulo! 
Jean Fek! 
La fraŭlino Kaj nun vi ekvidis la dorson de la akcipitro - 
Jean Ne precize la dorson - 
La fraŭlino Kaj mi devis esti la unua branĉo - 
Jean Sed la branĉo estis putra - 
La fraŭlino Mi estus la ŝildo de la hotelo - 
Jean Kaj mi la hotelo - 
La fraŭlino Sidadi ĉe via kastablo, allogi viajn klientojn, falsi viajn kalkulojn - 
Jean Tion mi mem - 
La fraŭlino Ke homa animo povas esti tiel profunde malpurega! 
Jean Lavu ĝin do! 
La fraŭlino Lakeo, servisto, stariĝu, kiam mi parolas! 
Jean Kunkuŝantino de servisto, voluptbubino de lakeo, silentu kaj eliru de ĉi tie. Ĉu vi venas por riproĉi min, 
ke mi estas kruda? Tiel krude, kiel vi kondutis hodiaŭ 
vespere, neniam kondutis iu el miaj egaluloj. Ĉu vi 
kredas, ke iu servistino atakas virojn kiel vi? Ĉu vi vidis iun knabinon el mia klaso sin proponi tiamaniere? Tion mi vidis nur inter bestoj kaj virinoj falintaj!
La fraŭlino frakasita 
Estas ĝuste; batu min; piedpremu min; mi ne meritas 
ion pli bonan. Mi estas malbonega; sed helpu min! 
Helpu min eliri el ĉi tio, se ekzistas ia ajn eblo! 
Jean pli pace 
Mi ne volas surgluigi al mi la honton cedi mian porcion de la honoro esti deloginta; sed ĉu vi kredas, ke 
homo en mia situacio kuraĝus ĵeti siajn rigardojn al 
vi, se vi mem ne estus sendinta la inviton! Mi sidas 
ankoraŭ mirigita - 
La fraŭlino Kaj fiera - 
Jean Kial ne? Kvankam mi devas konfesi, ke la venko estis por mi tro facila por povi efektive doni ebriecon. 
La fraŭlino Batu min plie! 
Jean stariĝas 
Ne! Pardonu al mi, anstataŭe, tion, kion mi diris! Mi 
ne batas senarmigiton, eĉ malpli virinon. Mi ne povas nei, ke unuflanke mi ĝojas esti vidinta, ke estis 
nur kata oro tio, kio nin tie supre blindigis, esti vidinta, ke la akcipitro nur estis griza ankaŭ sur sia dorso, ke estis pudro sur la delikata vango, kaj ke povis 
esti nigraj la randoj de la ungoj poluritaj, ke la naztuko estis malpura kvankam ĝi odoris parfumon - sed 
aliflanke turmentas min esti vidinta, ke tio al kies 
atingo mi klopodadis, estis nenio pli alta, pli solida; 
turmentas min vidi vin malleviĝinta tiel profunde, ke 
vi estas longe sub via kuiristino; tio turmentas min
kvazaŭ vidi la  aŭtunajn florojn, kiujn disvipadas la 
pluvo kaj ŝanĝas en kotaĵon. 
La fraŭlino Vi parolas, kvazaŭ vi estus jam mia superrangulo? 
Jean Tia mi ankaŭ estas: sciu, mi povus igi vin grafino, sed 
vi neniam povos fari grafon el mi. 
La fraŭlino Sed mi estas naskita de grafo, kaj tio vi neniam povos 
esti! 
Jean Tio estas vera: sed mi povus naski grafojn, se - 
La fraŭlino Sed vi estas ŝtelisto; tio ne estas mi. 
Jean Ŝtelisto ne estas la plej malbona! Ekzistas pli malbona 
speco! kaj cetere: ĉar mi servas en iu domo, mi konsideras min iasence membro de la familio, kvazaŭ infano de la familio, kaj oni ne kalkulas kiel ŝtelon, ke 
la infanoj rabetas beron el plenaj arbetoj! 
Lia pasio ekvekiĝas denove 
Fraŭlino Julie, vi estas belega virino, tute tro bona por 
tia, kia mi estas! Vi estis kaptaĵo de deliro, kaj vi volas kaŝi la kulpon imagante al vi, ke vi min amas! Tion 
vi ne faras, se ne povas esti, ke mia eksteraĵo vin logas - kaj tiam via amo ne superas la mian - sed mi 
neniam kontentiĝos esti por vi la nura animalo, kaj 
vian amon mi neniam scios veki. 
La fraŭlino Ĉu vi estas certa pri tio? 
Jean Vi volas diri, ke tio povos okazi! Ke mi povus ami vin, 
jes sen dubo: vi estas bela, vi estas bonedukita, 
alproksimiĝas al ŝi kaj kaptas ŝian manon
klera, aminda kiom vi volas, kaj la flamo, kiun vi vekis en viro, kredeble neniam estingiĝos. 
Metas la brakon ĉirkaŭ ŝian talion. 
Vi estas kvazaŭ bruligita vino kun fortaj spicoj, kaj 
kiso de vi... 
Li provas konduki ŝin eksteren; sed ŝi liberigas sin malrapide. 
La fraŭlino Lasu min! - Ne en tiu maniero vi min gajnos! 
Jean Kiel do? - Ne en tiu maniero! Ne karesoj kaj belaj 
paroloj; ne prizorgo pri la estonteco, savo el malhonoro! Kiel do? 
La fraŭlino Kiel? Kiel? Mi ne scias! - Nepre ne! - Mi abomenas 
vin same kiel mi abomenas musojn, sed mi ne povos 
forkuri de vi! 
Jean Forkuru kun mi! 
La fraŭlino sin rektiĝas 
Forkuri? Jes, ni forkuru! - Sed mi estas tiel lacega! 
Donu al mi glason da vino! 
Jean enverŝas vinon 
La fraŭlino ekrigardas sian horloĝeton 
Sed ni unue parolu; ni havas ankoraŭ iom da tempo. 
Trinkas unu glason; prezentas la glason por ricevi pli. 
Jean Ne trinku tiel malmodere, vi estos ebria! 
La fraŭlino Kial tio estus grava? 
Jean Kial tio estus grava? Estas malnoble ebriigi sin! - 
Kion vi intencis diri al mi nun?
La fraŭlino Ni forkuru! Sed ni unue parolu, tio estas: mi parolu, 
ĉar nur vi parolis ĝis nun. Vi rakontis vian vivon, nun 
mi volas rakonti mian, tiel ni konos unu la alian ĝisfunde, antaŭ ol ni komencos la migradon kune. 
Jean Momenton! Pordonu! Pripensu, ĉu vi ne pentos poste, ke vi malzorge liveris la sekretojn de via vivo! 
La fraŭlino Ĉu vi ne estas mia amiko? 
Jean Jes kelkfoje! Sed ne fidu al mi. 
La fraŭlino Tiel vi diras nur; - kaj cetere: miajn sekretojn konas, 
krome, ĉiu homo. - Sciu, mia patrino estis de nenobela deveno, io tre simpla. Ŝi estis edukita en la siatempaj instruoj pri sociala egaleco, pri la libereco de 
la virino kaj ĉio simila; kaj ŝi havis certan malemon al 
geedzeco. Tial, kiam mia patro edziĝopetis ŝin, ŝi respondis, ke ŝi neniam volas fariĝi lia edzino, sed ke ŝi 
povos fariĝi lia amantino. Li klarigis al ŝi, ke li ne volas, ke la virino, kiun li amis, ricevu malpli da respekto ol li mem. Al ŝia klarigo, ke la respekto de la ĉirkaŭa mondo ne gravis por ŝi, kaj influita de sia pasio, 
li akceptis ŝiajn kondiĉojn. 
Sed per tio li estis forigita de sia kunularo kaj restis al li nur la hejma vivo, kiu ne povis kontentigi lin. 
Mi eniris la mondon - kontraŭ la deziro de mia patrino, laŭ kio mi povis kompreni. Do, mi estis edukita de mia patrino por esti infano de la naturo kaj 
krom tio mi lernis ĉion, kion knabo lernas, por ke mi 
estu ekzemplo de tio, ke virino egalvaloras al viro. Mi 
surhavis knabajn vestojn, lernis mastrumi ĉevalojn, 
sed ne la bovinejon; mi devis strigli kaj surmeti la
jungilaron kaj ĉasi, eĉ provi lerni la terkulturadon! En 
la bieno la virojn oni igis plenumi okupojn virinajn, 
kaj virinojn plenumi okupojn virajn - kun la rezulto, ke la bieno preskaŭ estis ruinigita, kaj ni ekestis 
ridindaĵo de la regiono. Fine mia patro ŝajnis vekiĝi 
el la ensorĉo, li ribelis, tiel ke ĉio estis ŝangita laŭ lia 
deziro. Mia patrino malsaniĝis - kiu malsano, tion 
mi ne scias - sed ŝi ofte havis konvulsiojn, kaŝis sin 
en la subtegmentejo kaj en la ĝardeno, kaj ŝi restis eksterdome la tutan nokton. Poste okazis la granda brulo, pri kiu vi aŭdis. La domo, la ĉevalejo kaj la bovinejo forbrulis, kaj tio en cirkonstancoj, kiuj vekis suspektojn pri vola bruligo, ĉar la malfeIiĉo venis en la 
tago post la finiĝo de la asekura kvaronjaro kaj la premioj, kiujn estis ensendinta mia patro, malfruiĝis per 
la malzorgo de la transportanto, tiel ke ili ne alvenis 
ĝustatempe. 
Ŝi plenigas la glason kaj trinkas. 
Jean Ne trinku pli multe! 
La fraŭlino Ho, ĉu tio gravas! - Ni estis sen hejmo kaj devis dormi en la veturiloj. Mia patro ne sciis, kie ricevi monon 
por la rekonstruo de la domoj. Tiam la patrino proponis al li pruntepreni de amiko el ŝia juneco, brikfabrikisto en la proksimaĵo. La patro prunteprenis, 
sed ne bezonas pagi procentaĵon, kio mirigas lin. Kaj 
tiel la biendomoj estis rekonstruitaj! 
Trinkas denove. 
Ĉu vi scias, kiu forbruligis la biendomojn? 
Jean Via patrino!
La fraŭlino Ĉu vi scias, kiu estis la brikfabrikisto? 
Jean Ĉu la amanto de via patrino? 
La fraŭlino Ĉu vi scias, kies estis la mono? 
Jean Silentu iom - ne! tion mi ne scias? 
La fraŭlino Ĝi estis de mia patrino! 
Jean De la grafo, sekve, se ne estis dota kontrakto? 
La fraŭlino Ne ekzistis dota kontrakto! - Mia patrino havis malgrandan bonhavon, kiun ŝi ne volis meti sub la mastrumadon de mia patro, kaj tial ŝi deponis ĝin ĉe la 
amiko. 
Jean Kiu ĝin pinĉis! 
La fraŭlino Tute prave! Li ĝin retenis! - Tion ĉi ĉion mia patro 
eksciis; li ne povas procesi, ne povas repagi al la 
amanto de lia edzino, nek pruvi, ke estas la mono de 
la edzino! - Tio estis la venĝo de mia patrino, ĉar li 
ekprenis la regadon en la domo! Tiun fojon li pensis 
pafmortigi sin! - famoj ĉirkaŭkuris, ke li tion faris, 
sed malsukcesis! Sed li reviviĝas, kaj mia patrino devas punpagi siajn agojn! Kvin jarojn mi travivis, kaj 
imagu al vi kiajn! Mi simpatiis kun mia patro, sed mi 
tamen stariĝis por mia patrino, ĉar mi ne konis la cirkonstancojn. De ŝi mi lernis malfidon kaj malamon al 
la viroj - ĉar ŝi malamis la virojn, laŭ tio kion vi aŭ- 
dis - kaj mi ĵuris al ŝi neniam fariĝi sklavino de viro. 
Jean Kaj vi fianĉiniĝis kun la regna vokto! 
La fraŭlino Ĝuste tial, por ke li estu mia sklavo. 
Jean Kaj tion li ne volis?
La fraŭlino Li volis sendube, sed ne estis permesite al li! Mi enuiĝis kun li! 
Jean Mi vidis tion - en la ĉevaleja korto! 
La fraŭlino Kion vi vidis? 
Jean Kion mi vidis - kiamaniere li rompis la fianĉecon. 
La fraŭlino Tio estas mensogo! Estis mi, kiu rompis! Ĉu li diris, ke 
estis li, la malnoblulo? 
Jean Li certe ne estis ia malnoblulo? Ĉu vi malamas la virojn, fraŭlino? 
La fraŭlino Jes! - Plej ofte! Sed kelkfoje - kiam la malforteco 
venas - ho fi! 
Jean Ĉu vi malamas ankaŭ min? 
La fraŭlino Senlime! Mi volus mortigi vin kiel beston... 
Jean Kiel oni rapidas pafmortigi rabian hundon. Ĉu ne? 
La fraŭlino Jes, tiel! 
Jean Sed nun ne aperas ilo por pafi - kaj ne aperas hundo! Kion ni do faru? 
La fraŭlino Forvojaĝu! 
Jean Por mortigi per turmentadoj unu la alian? 
La fraŭlino Ne - por ĝuadi, du tagojn, semajnon, tiom longe kiom oni povas ĝui kaj poste - morti. 
Jean Morti? Kia malsaĝaĵo! Mi tre preferas fondi hotelon! 
La fraŭlino ne aŭdante Jean-on 
- ĉe la lago de Komo, kie konstante briladas la suno, 
kie la laŭroj verdas en Kristnasko kaj la oranĝoj 
varmruĝas.
Jean La lago de Komo estas pluvnesto, kaj mi tie ne vidis 
oranĝojn ekster la spicobutikoj; sed ĝi estas bona loko por fremduloj, ĉar estas tie multe da somerdomoj 
luigataj al geamantoj, kaj tio estas tre profitodona industrio - ĉu vi scias kial? Ho, ili faras sian lukontrakton por duonjaro kaj tamen post tri semajnoj ili foriras! 
La fraŭlino naive 
Kial post tri semajnoj? 
Jean Ili ekmalpaciĝas, kompreneble! Sed la luprezon ili devas pagi malgraŭ ĉio. Kaj post tio oni luigas denove. 
Tiamaniere oni daŭrigas en senĉesa vico, ĉar la amo 
sufiĉas - kvankam ĝi ne longe daŭras! 
La fraŭlino Ĉu vi ne volas morti kun mi? 
Jean Mi ne volas morti, tute ne! Ĉar plaĉas al mi vivi, kaj 
ankaŭ ĉar memmortigo ŝajnas al mi krimo kontraŭ la 
Providenco, kiu donis al ni la vivon. 
La fraŭlino Ĉu vi kredas al Dio, vi? 
Jean Jes, certe mi kredas! Kaj mi iras al preĝejo ĉiun duan 
dimanĉon. - Sincere dirite, nun mi estas laca pri tio 
ĉi, kaj nun mi foriros por dormi. 
La fraŭlino Jes ja, kaj vi pensas, ke mi restos kontenta kun tio? Ĉu 
vi scias, kion viro ŝuldas al virino, kiun li malvirgigis? 
Jean eltiras sian monujon kaj ĵetas sur la tablon arĝentan moneron 
Bonvolu! Mi ne volas ion ŝuldi!
La fraŭlino ŝajnigante ne rimarki la insulton 
Ĉu vi scias, kion diras la leĝo... 
Jean Bedaŭrinde, la leĝo ne ordonas punon al virino, kiu 
delogas viron! 
La fraŭlino same kiel antaŭe 
Ĉu vi vidas alian rimedon, ol ke ni forvojaĝu, geedzi- 
ĝu kaj eksedziĝu? 
Jean Sed se mi rifuzas fari la mezaliancon? 
La fraŭlino La mezaliancon... 
Jean Jes, mian! Sciu: mi havas pli bonrangan devenon ol 
vi, ĉar mi ne havas en mia parencaro bruligistinon! 
La fraŭlino Ĉu vi povas certi, ke ne? 
Jean Vi ne povas certi pri la malo, ĉar ni ne starigas genealogian registron - krom ĉe la polico! Sed pri via genealogio mi legis en libro sur la tablo de la salono. Ĉu 
vi scias, kiu estis via fonda patro? Li estis muelisto, ĉe 
kies edzino la reĝo dormis unu nokton dum la dana 
milito. Tiajn praulojn mi ne havas! Mi tute ne havas 
praulojn, sed mi mem povos fariĝi praulo! 
La fraŭlino Jen la rekompenco por tio, ke mi malfermis mian koron al malindulo, ke mi donis la honoron de mia familio ... 
Jean La malhonoron! - Jen ja, mi avertis vin! Oni ne trinku, ĉar tiam oni babilas! Kaj oni ne rajtas babili! 
La fraŭlino Ve, kiom mi pentas! - Kiom mi pentas! - Kaj se vi 
almenaŭ amus min! 
Jean Lastafoje - kion vi volas diri? Ĉu mi devas plori, ĉu
mi devas transsalti rajdvipon, ĉu mi devas kisi vin, 
logi vin kuniri al la lago de Komo por tri semajnoj kaj 
poste... kion mi devas? kion vi volas? tio ĉi komencas esti turmenta! Sed tiel estas, kiam oni metas sian 
nazon en virinajn aferojn! Fraŭlino Julie! Mi vidas, ke 
vi estas malfeliĉa, mi scias, ke vi suferas, sed mi ne 
povas kompreni vin. Ni aliaj ne kondutas tiel strange; 
ni ne havas malamon inter ni! Ni amas kiel en ludo, 
kiam la laboro lasas al ni tempon; sed ni ne havas 
tempon por tio la tutan tagon kaj la tutan nokton kiel 
vi! Mi konsideras vin malsana; certe vi estas malsana. 
La fraŭlino Estu bona al mi; kaj nun vi parolas kiel homo. 
Jean Jes, sed estu homo mem! Vi kraĉis sur min kaj vi ne 
permesas, ke mi sekigu min - sur vin! 
La fraŭlino Helpu min, helpu min; diru nur, kion mi faru - kien 
mi rifuĝu? 
Jean En la nomo de Jesuo, se mi scius mem! 
La fraŭlino Mi estis furiozanta, mi estis freneza, sed ĉu ne ekzistas iaspeca savo! 
Jean Restu kaj kvietiĝu! Neniu scias ion. 
La fraŭlino Neeble! La bienanaro scias tion kaj Kristin scias tion! 
Jean Ili ne scias, kaj ili neniel povus kredi ion similan! 
La fraŭlino malrapidiĝe 
Sed, - povos okazi aukoraŭ unu fojon! 
Jean Tio estas vera! 
La fraŭlino Kaj la sekvoj?
Jean timigita 
La sekvoj! - Kie mi havis mian kapon, ke mi ne pensis pri tio? Jes, tiakondiĉe ekzistas nur unu maniero 
- malaperi! Tuj! Mi ne akompanos vin, ĉar tiel ĉio 
estos perdita, sed vi devas forvojaĝi sola - for- kien 
ajn! 
La fraŭlino Sola? Kien? - Tion mi ne povas! 
Jean Vi nepre devas! Kaj jam antaŭ ol la grafo revenos! Se 
vi restos, vi scias, kiel fariĝos! Se unu fojon oni pekis, 
oni volas daŭrigi, ĉar la misfaro jam estas farita - 
Tiel oni prenas pli kaj pli da riskoj - kaj fine oni troviĝas malkovrita! Sekve, forvojaĝu! Skribu poste al la 
grafo kaj ĉion konfesu, escepte ke estis mi! Kaj tion li 
neniam povos diveni! Kaj mi ne pensas, ke li ne estos 
tro fervora ekscii tion! 
La fraŭlino Mi forvajaĝos, se vi kuniros! 
Jean Ĉu vi estas freneza, homo? Fraŭlino Julie forkurus 
kun sia lakeo! Tion oni legus en la gazetoj postmorgaŭ kaj tion la grafo neniel postvivus! 
La fraŭlino Mi ne povas forvojaĝi! Mi ne povas resti! Helpu min! 
Mi estas laca, tiel senlime laca. Ordonu al mi! Movigu min, ĉar mi ne povas pensi plu, ne povas agi plu! 
Jean Jen vi vidas, kia malindulino vi estas! Kial vi parolas 
fierajn vortojn kaj levas alte vian nazon, kvazaŭ vi estus la mastro de la kreitaĵaro! Nu: mi ordonos al vi! 
Iru supren en vian ĉambron kaj vestu vin; provizu vin 
per vojaĝmono kaj revenu ĉi tien!
La fraŭlino duonlaŭte 
Akompanu min supren! 
Jean En vian ĉambron? - Nun vi estas freneza denove! - 
Ŝanceliĝas dum momento 
Ne! Iru tuj! 
Kaptas ŝian manon kaj elkondukas ŝin. 
La fraŭlino irante 
Parolu tamen afable al mi, Jean! 
Jean Ordono ĉiam sonas malafabla; provu! Provu! 
Jean sola; elpuŝas ekĝemon de malembarasiĝo; sidiĝas apud la 
tablo; elprenas notkajeron kaj krajonon; kalkulas laŭte de 
tempo al tempo; senparola mienludado, ĝis kiam Kristin 
eniras vestita por iri al preĝejo, portante en la mano ĉemizbrustumon kaj blankan kravaton. 
Kristin Sinjoro Jesuo, kiel aspektas ĉi tie! Kion vi entreprenis? 
Jean Ha, estas tiel, ke la fraŭlino entiris la bienanaron. Ĉu 
vi dormis tiel profunde, ke vi nenion aŭdis? 
Kristin Mi dormis kvazaŭ trabo! 
Jean Kaj jam vestita por iri al preĝejo? 
Kristin Je-es! Vi ja promesis al mi, ke vi akompanos min hodiaŭ al komuniĝo! 
Jean Ho jes, tio estas ja vera, mi forgesis! - Kaj jen vi alportas la ceremonian vestornamaĵon! Nu, venu do! 
Sidiĝas; Kristin komencas survesti al li la brustumon 
kaj la blankan kravaton. Paŭzo.
Jean dormeme 
Kiu evangelio estas hodiaŭ? 
Kristin Estas pri Johano Baptisto senkapigata, mi pensas! 
Jean Tio estos sendube terure longa! - Aj, vi sufokas min! 
- Ho, mi estas tre dormema, tre dormema! 
Kristin Jes, kion li faris maldormante la tutan nokton; vi estas ja tute verda en la vizaĝo! 
Jean Mi sidis ĉi tie kaj babilis kun fraŭlino Julie. 
Kristin Ŝi ne scias, kio konvenas, tiu kreitaĵo! 
Paŭzo 
Jean Aŭdu Kristin! 
Kristin Nu-u? 
Jean Estas ĉiuokaze strange, se oni pripensas. 
Kristin Kio estas stranga? 
Jean Ĉio kune! 
Paŭzo 
Kristin rigardas la glasojn kiuj staras duone malplenigitaj sur la 
tablo 
Ĉu vi ankaŭ trinkis kune? 
Jean Jes! 
Kristin Fi! - Rigardu en miajn okulojn! 
Jean Jes! 
Kristin Ĉu estas eble? Ĉu estas eble? 
Jean post pripenso 
Jes! Estas!
Kristin Uŝ! Tion tamen mi neniam povus kredi! Ne, fi! fi! 
Jean Vi ne estas jaluza al ŝi, ĉu? 
Kristin Ne, ne al ŝi! Se estus Klara aŭ Sofi; tiam mi elŝiras 
viajn okulojn! Jes, tiel estas kaj restas; la kaŭzon mi ne 
konas. Ne, tio estas abomeninda! 
Jean Ĉu vi estas kolera al ŝi, do? 
Kristin Ne, sed al vi! Estis malbona faro! Tre malbona! La 
kompatinda knabino! - Ne! vere mi diras! mi neniel 
volas resti plu en tiu ĉi domo, kiam oni ne povas respekti siajn gemastrojn. 
Jean Kial oni devas ilin respekti? 
Kristin Ho jes, klarigu tion, vi kiu estas tiel ruza! Sed sendube 
vi ne volas servi al homoj, kiuj kondutas tiel maldece? Ĉu ne vere? Oni malhonoras sin mem per tio, mi 
pensas. 
Jean Jes, sed estas ja konsolo por ni, ke la aliaj tute ne estas pli bonaj ol ni! 
Kristin Ne, tion mi ne opinias; ĉar se ili ne estas pli bonaj, 
tiam ne estas ideo klopodi fariĝi pli bonaj homoj. - 
Kaj pensu pri la grafo! Pensu pri li, kiu havis tiom da 
ĉagreno en sia vivo! Ne, mi ne volas resti plu en tiu 
ĉi domo! - Kaj kun tia kiel vi! Se estus la regna vokto; se estus ia plialtulo... 
Jean Kion? 
Kristin Ja-ja! Vi estas sendube bona, sed estas diferenco inter homoj kaj homoj, ĉiuokaze. - Ne, tion mi neniam povos forgesi. - La fraŭlino, kiu estis tiel fiera, 
tiel akra al viroj, ke oni neniam volis kredi ke ŝi fordonos sin - kaj al tiaspeculo! Ŝi kiu preskaŭ pafmortigis Dianan, la kompatindan, ĉar ŝi kuris kun la mopso 
de la barilgardisto! - Jes, mi diras! - Sed ĉi tie mi ne 
volas resti plu, kaj la dudek kvaran de oktobro mi foriros. 
Jean Kaj poste? 
Kristin Jes, ĉar ni ektuŝis tiun temon: povus esti taŭga tempo serĉi ion, ĉar ni ĉiukaze geedziĝos. 
Jean Nu, kion mi serĉu? Tian oficon mi ne povos ricevi kiel 
edzo. 
Kristin Ne, tio estas evidenta! Vi ja povus akcepti oficon kiel 
pordisto, aŭ peni eniron kiel pedelo en iun oficejon. 
La regna pano estas apenaŭ sufiĉa, sed ĝi estas certa, 
kaj edzino kun infanoj ricevas pension... 
Jean grimacante 
Estas tre bone tio, sed ne estas laŭ mia prefero tuj 
pripensi morti por edzino kaj infanoj. Mi devas konfesi, ke mi tamen celis iom pli alten. 
Kristin Nu, viaj celadoj! Vi ankaŭ havas devojn. Pripensu ilin! 
Jean Ne incitu min per parolo pri devoj, mi sen tio bone 
scias, kio estas mia farotaĵo! 
Aŭskultas eksteren 
Pri tio ni tamen havas sufiĉan tempon mediti. Eniru 
nun kaj preparu vin por iri al la preĝejo. 
Kristin Kiu promenadas supre? 
Jean Mi ne scias. Eble estas Klara.
Kristin Ĉu povas esti la grafo, kiu revenis hejmen, sen ke ni 
aŭdu lin? 
Jean timante 
La grafo? Ne, tion mi ne povas kredi, li tiam certe sonorigus. 
Kristin eliras 
Nu, Dio nin helpu! Neniam mi spertis ion similan. 
La suno ĵus leviĝis kaj brilas sur la suproj de la parkaj 
arboj; La lumo moviĝas iom post iom, ĝis ĝi eniras 
malrekte tra la fenestroj 
Jean iras al la pordo kaj faras signon. 
La fraŭlino eniras vestita por vojaĝo kaj portas birdan kaĝon, kovritan per tuko, kiun ŝi metas sur seĝon. 
Jen mi estas preta. 
Jean Silentu! Kristin vekiĝis! 
La fraŭlino la sekvanton nervozege 
Ĉu ŝi ion suspektas? 
Jean Ŝi nenion scias! Sed, Dio mia, kian aspekton vi havas! 
La fraŭlino Kiel? Mia aspekto? 
Jean Vi estas pala kiel mortinto kaj - pardonu, vi estas 
malpura sur la vizaĝo. 
La fraŭlino Lasu min do lavi min! Tiel! 
Ŝi iras al la lavujo kaj lavas la vizaĝon kaj manojn. 
Donu al mi viŝtukon! - Ah, estas la suno, kiu leviĝas! 
Jean Kaj tiam krevas la monstro.
La fraŭlino Jes, estas la monstroj kiuj rajdis ĉi-nokte! - Sed, Jean, 
aŭskultu min! Akompanu min, ĉar nun mi havas rimedojn! 
Jean dubante 
Ĉu sufiĉe? 
La fraŭlino Sufiĉe por la komenco! Akompanu min, ĉar hodiaŭ 
mi ne povas veturi sola. Pensu, la somermeza festotago, en malfreŝaera vagono, enpakita en homamaso, 
kiu rigardados; halti ĉe la stacioj, kiam oni volas flugi. Ne, mi ne povas, mi ne povas! Kaj poste venas la 
memoroj; la infanaĝaj memoroj de somermezaj tagoj 
kun la preĝejo foliornamita - betulfoliaro kaj siringoj; la tagmanĝo kun la tablo preparita, la parencoj, la 
amikoj; la posttagmezo en la parko, danco, muziko, 
floroj kaj ludoj. Ho! oni forkuras, forkuras, sed la memoroj sekvas en la pakvagono, kaj la pento kaj la 
konsciencaj doloregoj! 
Jean Mi akompanos vin - sed tuj, antaŭ el estos tro malfrue. Tuj en ĉi tiu momento! 
La fraŭlino Surmetu do la eksterajn vestaĵojn! 
Prenas la birdokaĝon 
Jean Sed neniu pakaĵo! Tiam ni estos trovitaj! 
La fraŭlino Ne, neniu! Nur tiom, kiom oni povas havi en la kupeo. 
Jean prenis sian ĉapelon 
Kion vi havas tie? Kio estas? 
La fraŭlino Estas nur mia fringelo. Ĝin mi ne volas postlasi!
Jean Jen ankoraŭ! Ni eĉ kunportos birdokaĝon! Vi ja estas 
freneza! Lasu la kaĝon! 
La fraŭlino La sola propraĵo, kiun mi kunportas el la hejmo; la 
sola vivanta estaĵo, kiu min amas, post kiam Diana 
fariĝis al mi malfidela! Ne estu kruela! Permesu al mi 
ĝin kunporti! 
Jean Lasu la kaĝon, mi diras, - kaj ne parolu tiel laŭte - 
Kristin povus nin aŭdi. 
La fraŭlino Ne, mi ne lasas ĝin en fremdaj manoj! Mortigu ĝin 
prefere! 
Jean Donu al mi la bestetaĉon, mi ĝin senkapigos! 
La fraŭlino Jes, sed ne dolorigu ĝin! Ne - ne, mi ne povas! 
Jean Donu; mi povas! 
La fraŭlino Prenas la birdon el la kaĝo kaj kisas ĝin. 
Ho, mia eta Serine, ĉu vi mortos nun pro via mastrino? 
Jean Bonvolu ne aranĝi scenojn; ja koncernas vian vivon, 
vian bonstaton! Jen, rapidu! 
Tiras la birdon el ŝiaj manoj, portas ĝin al la ligna ŝtipo kaj prenas la kuirejan hakilon. 
La fraŭlino sin turnas for 
Jean Vi devus esti lerninta buĉi kokidojn anstataŭ pafi per 
revolvero - 
ekhakas 
- tiam vi ne svenus pro guto de sango! 
La fraŭlino krias 
Mortigu ankaŭ min! Mortigti min! Vi kiu povas buĉi
senkulpan beston sen mantremo. Ho, mi malamas 
kaj abomenas vin; inter ni estas sango! Mi malbenas 
la momenton, kiam mi vin vidis, mi malbenas la momenton, kiam mi ricevis vivon en mia patrino! 
Jean Nu, por kio estas utila malbeno! Iru! 
La fraŭlino alproksimiĝas al la ŝtipo kvazaŭ altirita kontraŭ sia volo 
Ne, mi ankoraŭ ne volas iri; mi ne povas - mi devas 
vidi  - silenton! veturilo venas ekstere - 
aŭskultas eksteren, dum ŝi fiksas la okulojn sur la lakeon kaj la hakilon 
Vi kredas, ke mi ne povas rigardi sangon! Ĉu vi supozas, ke mi estas tiel malforta... Ho - mi volus vidi 
vian sangon, vian cerbon sur hakŝtipo - mi volus vidi tutan vian sekson naĝi en lago kiel tiu - mi kredas, 
ke mi povus trinki el via kranio, mi volus bani miajn 
piedojn en via brusta kavo, kaj mi povus manĝi vian 
koron rostitan! - Vi kredas, ke mi estas malforta; vi 
kredas, ke mi vin amas, ĉar mia ovo sopiregis vian 
semon; vi kredas, ke mi volas porti vian idon sub mia 
koro kaj nutri ĝin per mia sango - naski vian infanon 
kaj akcepti vian nomon! Jen, kio estas via nomo? mi 
neniam aŭdis vian familian nomon - supozeble vi 
nenian havas. Mi fariĝus sinjorino "Pordistdomaĉo" 
aŭ madamo "Balaaĵejo" - vi, hundo, kiu portas mian 
kolĉenon, vi lakeo, kiu portas mian familian insignon 
sur viaj butonoj - mi dividus vin kune kun mia kuiristino, konkurus kun mia servistino! Ho, ho, ho - vi 
kredas, ke mi estas timema kaj volas forkuri! Ne, nun 
mi restos - kaj poste tondru! Mia patro venas - trovos sian komodon rompita - ke sia mono estas for! 
Jen li sonorigos per tiu sonorilo - dufoje por sia servisto kaj poste ordonos venigi la policestron - kaj 
tiam mi ĉion rakontos! Ĉion! Ho estos agrable atingi 
finon - ke nur la fino venu! - Kaj poste lin frapos 
apopleksio kun morto! - Tiel la fino nin trafos ĉiujn - poste venos la trankvilo - la ripozo! - la eterna ripozo! - Tiel la blazono frakasiĝos sur la ĉerko - 
la grafa gento estingiĝos kaj la lakea gento daŭrigos 
en domo por sennomaj infanoj - ricevos laŭran kronon en strata defluilo kaj finos en malliberejo! 
Jean Jen parolas la reĝa sango! Brave, fraŭlino Julie! Enŝ- 
topu nun ankaŭ la mueliston en la sakon! 
Kristin eniras preĝejvestita kun psalmolibro en la mano 
La fraŭlino rapide iras renkonte al ŝi kaj falas en ŝiajn brakojn kvazaŭ por serĉi ŝirmon. 
Helpu min, Kristin! Helpu min kontraŭ tiu viro! 
Kristin senmova kaj malvarma 
Kia spektaklo nun estas en la festotaga mateno! 
rigardas la ŝtipon 
Kiel vi malpurigis tie ĉi! - Kion signifas tio ĉi? Kaj 
kiel vi krias kaj bruegas! 
La fraŭlino Kristin! Vi estas virino kaj vi estas amika al mi! Gardu vin kontraŭ tiu malnoblulo! 
Jean iom timema kaj embarasita 
Dum la fraŭlinoj rezonas mi foriros por min razi! 
Elglitas dekstren
La fraŭlino Vi min komprenos; kaj vi devos min aŭskulti! 
Kristin Ne, mi vere ne komprenas tiajn malĉastaĵojn! Kien vi 
pensas iri vestita por vojaĝo - kaj li staras kun la ĉapelo sur la kapo - Kio? - Kio? - 
La fraŭlino Aŭskultu min, Kristin; aŭskultu min, mi ĉion malka- 
ŝos - 
Kristin Mi ne volas ion scii - 
La fraŭlino Vi nepre aŭskultu min - 
Kristin Pri kio temas? Ĉu estas pri la malsaĝaĵoj kun Jean? Pri 
tio mi ne zorgas, ĉar ne estas mia afero. Sed se ŝi celas logi lin forkuri, mi metos punkton al tio! 
La fraŭlino treege nervoze 
Penu nun esti trankvila kaj aŭskultu. min! Mi ne povas resti ĉi tie kaj Jean ne povas resti ĉi tie - ni devas forveturi. 
Kristin Hm, hm! 
La fraŭlino sereniĝas 
Jen, mi ekhavis ideon - se ni veturus triope eksterlanden - al Svisujo por aranĝi hotelon kune - mi 
havas monon, vi komprenas - Jean kaj mi estrus la 
tuton - kaj vi, mi pensas, prenus sur vin la kuirejon 
- Ĉu ne estos bonege! - Diru nun jes! Kaj venu kun 
ni, por ke ĉio estu preta! - -  Diru do jes! 
ĉirkaŭprenas Kristinon kaj karesas ŝin 
Kristin malvarma kaj pensema 
Hm, hm!
La fraŭlino presto tempo 
Vi neniam estis eksterlande en vojaĝo, Kristin - vi 
foriros por vidi la mondon. Vi tute ne povas supozi, 
kiel plezure estas vojaĝi per vagonaro - senĉese novaj homoj - novaj landoj - kaj jen ni alvenos al 
Hamburgo kaj vidos la zoologian ĝardenon preterpasante - tion plaĉos al vi - kaj poste ni iros en teatron por aŭdi operon - kaj kiam ni venos al Munkeno estos tie la muzeoj, kaj tie estas Rubens kaj Raffaelo, la grandaj pentristoj. Vi ja aŭdis pri Munkeno, 
kie la reĝo Ludoviko loĝis - la reĝo, vi scias, kiu freneziĝis - kaj jen ni vidos lian palacon - li havas ankoraŭ palacojn, kiuj estas faritaj kiel en la fabeloj - 
kaj de tie ne estas malproksime al Svisujo - kun la 
Alpoj - imagu al vi la Alpojn neĝokovritaj dum somermezo - kaj tie kreskas oranĝoj kaj laŭroj, kiuj 
estas verdaj la tutan jaron - 
Jean vidiĝas en la dekstra kuliso, akriganta sian razilon per rimeno, kiun li tenas inter la dentoj kaj la maldekstra mano; aŭskultas kontenta la interparoladon 
kaj kapobalancetas konsente iom post iom. 
La fraŭlino tempo prestissimo 
- Kaj tie ni aranĝos hotelon - kaj mi sidos en la 
kontoro, dum Jean akceptas la vojaĝantojn - eliras 
por aĉeti - skribas leterojn - jen estas vivo, vi vidos 
- jen signalas la vagonaro, jen venas la omnibuso, 
jen sonoriĝas en la ĉambraro, jen sonoriĝas en la restoracio - kaj mi skribos la kalkulojn - kaj ni povos 
ilin salumi. - Vi tute ne povas imagi, kiel timemaj
estas la vojaĝantoj, kiam ili pagas la kalkulon! - Kaj 
vi - vi sidos kiel mastrino en la kuirejo. - Kompreneble vi ne mem staros ĉe la forno - kaj vi devos esti 
belete kaj delikate vestita, kiam vi aperos antaŭ la 
gastoj - kaj vi kun via eksteraĵo - jes mi ne flatas vin 
- vi certe povas kapti viron ĉe okazo! riĉan anglon, 
vi komprenas - tiajn homojn oni facile 
malrapidiĝas 
kaptas - kaj poste ni riĉiĝos - kaj konstruos kampodomon ĉe la lago de Komo - tie ja iom pluvas okaze - sed 
malförtiĝas 
la suno ja ankaŭ brilos kelkfoje - kvankam nun estas mallume - kaj - poste ja alie ni ja povos reveturi 
hejmen - kaj reveni 
paŭzo 
- ĉi tien aŭ aliloken - 
Kristin Nu! Ĉu vi fraŭlino mem kredas ĉion tion? 
La fraŭlino neniigita 
Ĉu mi mem kredas? 
Kristin Jes! 
La fraŭlino laca 
Mi ne scias; mi ne plu kredas je io. 
Ŝi falas sur la benkon; metas la kapon inter la brakoj 
sur la tablo 
Nenio! Tute nenio!
Kristin sin turnas dekstren, kie estas Jean. 
Tiamaniere! Vi pensis forkuri! 
Jean honteta, metas la razilon sur la tablon 
Forkuri? Estas iom tro aserti tion! Vi ja aŭdis la projekton de la fraŭlino, kaj kvankam ŝi nun estas laca 
post la nokta maldormo, tiu projekto tre bone povas 
efektiviĝi! 
Kristin Atentu! Ĉu vi intencis, ke mi fariĝu kuiristino ĉe tiu 
individuo... 
Jean akre 
Volu uzi edukitan esprimon, kiam vi parolas al via 
mastrino! ĉu komprenita! 
Kristin Mastrino! 
Jean Certe! 
Kristin Aŭdu tamen! Aŭskultu lin! 
Jean Jes, aŭskultu, tion vi certe bezonas, kaj babilu iom 
malpli! Fraŭlino Julie estas via mastrino kaj la sama 
afero, kiu igas vin malestimi ŝin, devus igi vin malestimi vin mem! 
Kristin Mi ĉiam havis tiom da estimo por mi mem - 
Jean - ke vi povis aliajn malestimi! - 
Kristin - ke neniam mi malaltigis min sub mian rangon. Diru, ke la grafa kuiristino havis ian interligon kun la 
ĉevala purigisto aŭ la porkisto! Diru tion! 
Jean Ja, vi havis aferon kun noblamaniera viro, vi havis 
bonŝancon!
Kristin Noblamaniera viro, kiu vendas la avenon de la grafo 
el la ĉevalejo - 
Jean Pri tio vi parolu, vi kiu akceptas procenton de la spicisto kaj kiu lasas vin subaĉeti de la buĉisto! 
Kristin Kio? 
Jean Kaj vi ne povas plu havi respekton por viaj gemastroj! 
vi, vi, vi! 
Kristin Ĉu vi nun kuniros al la preĝejo? Vi bezonas bonan 
predikon post via heroaĵo. 
Jean Ne, mi ne iros al la preĝejo hodiaŭ; vi iru sola por 
konfesi viajn agojn! 
Kristin Jes, tion mi faros, kaj mi revenos kun pardono, tiom 
ke sufiĉos ankaŭ por vi! Nia Savinto suferis kaj mortis sur la kruco por ĉiuj niaj pekoj, kaj se ni venas al 
li kun kredo kaj kun animo pentanta, li prenas sur sin 
nian tutan ŝuldon. 
La fraŭlino Ĉu vi tion kredas, Kristin? 
Kristin Estas mia viva kredo envere, kaj estas mia infaneca 
kredo, kiun mi konservis el mia juneco, fraŭlino Julie. Kaj tie kie la peko superfluas, tie ankaŭ superfluos la pardono! 
La fraŭlino Ho, se mi havus vian kredon! Ho, se - 
Kristin Jes, sed tion oni ne povas ricevi sen aparta favoro de 
Dio, kaj ne al ĉiuj ĝi estas donita. 
La fraŭlino Kiuj do ĝin ricevas? 
Kristin Tio estas la granda sekreto de la pardona ago, kaj Dio
ne donas preferon al tiu aŭ alia persono, sed la plej 
malgrandaj fariĝos altranguloj - 
La fraŭlino Jes, sed tiam li donas preferon al la plej malgrandaj? 
Kristin daŭrigas 
- kaj estas pli facile por kamelo trairi la trueton de 
kudrilo ol veni en la regnon de Dio! Tiel estas, fraŭ- 
lino Julie! 
Nun mi tamen iras - sola, kaj preterpasante mi 
ordonos al la ĉevalisto, ke li ne ellasu ĉevalojn, se iu 
volus veturi antaŭ la reveno de la grafo! - Adiaŭ! 
foriras 
Jean Kia diablo! - Kaj ĉio tio pro fringelo! - 
La fraŭlino malvigla 
Lasu la fringelon! Ĉu vi vidas eliron el ĉi tio, finon de 
ĝi? 
Jean meditas 
Ne! 
La fraŭlino Kion vi farus en mia situacio? 
Jean En via? Atendu? - Kiel nobela, kiel virino, kiel - 
malvirta. Mi ne scias - Jes! Nun mi scias! 
La fraŭlino prenas la razilon kaj faras geston 
Ĉu tiel? 
Jean Jes! - Sed mi ne farus tion - rimarku! ĉar estas diferenco inter ni! 
La fraŭlino Ĉar vi estas viro kaj mi virino? Kia diferenco do estas? 
Jean La sama diferenco - kiel - inter viro kaj virino!
La fraŭlino Mi volas! Sed mi ne povas! - Mia patro ankaŭ ne povis je tiu okazo, kiam li devus tion fari. 
Jean Ne, li ne devis tion fari! Li devis unue venki! 
La fraŭlino Kaj nun mia patrino denove venĝas, pere de mi. 
Jean Ĉu vi ne amas vian patron, fraŭlino Julie? 
La fraŭlino Jes, senlime, sed mi eble lin ankaŭ malamis! Mi supozeble tion faris nerimarkite! Sed estas li, kiu min edukis al malestimo de mia propra sekso, al duonvirino 
kaj duonviro! Kies estas la kulpo pri tio, kio fariĝis? 
De mia patro, de mia patrino, de mi mem! De mi 
mem? Mi ja nenion propran havas? Mi ne hasas iun 
penson, kiun mi ne ricevis de mia patro, iun pasion, 
kiun mi ne ricevis de mia patrino, kaj la lasta - ke 
ĉiuj homoj estas samaj - tion mi ricevis de li, mia 
fianĉo - kiun mi tial nomas mizerulo! Kiel tio povas 
esti mia propra kulpo? Transmeti la ŝuldon sur Jesuon, kiel Kristin faris - ne, por tio mi estas tro fiera kaj 
tro saĝa -dank' al la instruoj de mia patro -  kaj ke 
riĉulo ne povas eniri en la ĉielon tio estas malvero, 
kaj Kristin, kiu posedas monon en la ŝparbanko, almenaŭ ne envenos tien! Kies estas la ŝuldo? Ĉu nin 
koncernas, kies estas la ŝuldo! Tamen estas mi, kiu 
portos la ŝuldon, portos la sekvojn! 
Jean Jes, sed - 
sonoriĝas akre du fojon en la sonorilo. La fraŭlino eksaltas; Jean ŝanĝas surtuton 
Jean La grafo estas hejme! Imagu, se Kristin - 
iras al la paroltubo; frapetas kaj aŭkskultas
La fraŭlino Ĉu li estis ĉe la komodo? 
Jean Estas Jean, sinjoro grafo! 
aŭskultas: Atentu: la rigardanto ne aŭdas, kion diras 
la grafo 
Jes, sinjoro grafo! 
aŭskultas 
Jes, sinjoro grafo! Tuj! 
aŭskultas 
Tuj, sinjoro grafo! 
aŭskultas 
Jes! Post duona horo! 
La fraŭlino timegigita 
Kion li diris? Pro Jesuo, kion li diris? 
Jean Li ordonis siajn botojn kaj sian kafon post duonhoro. 
La fraŭlino Sekve post duona horo! Ho, mi estas tiel laca; mi nenion povas, ne povas penti, ne forkuri, ne resti, ne 
vivi - ne morti! Helpu nun al mi! Ordonu al mi, kaj 
mi obeos kiel hundo! Faru por mi la lastan servon, 
savu mian honoron, savu lian nomon! Vi scias, kion 
mi volus, sed ne volas. Volu tion, vi, kaj ordonu al mi 
tion fari! 
Jean Mi ne scias - sed nun ankaŭ mi ne povas - mi ne 
komprenas - Estas tiel, ke tiu ĉi surtuto kaŭzas, ke 
mi ne povas ordoni al vi - kaj nun, post kiam la grafo 
parolis al mi - mi ne ĝuste povas klarigi tion, sed - 
oh, estas la diabla servisto, kiu troviĝas en mia dorso! - mi kredas, ke se la grafo nun venus - kaj ordonus al mi tranĉi mian kolon, mi tion tuj farus! 
La fraŭlino Ŝajnigu do, ke vi estas li kaj ke mi estas vi! - Vi ja 
povis antaŭ momento ludi tiel bone, kiam vi genufleksis - tiam vi estis la nobelulo - aŭ - ĉu vi neniam estis en la teatro kaj vidis la magnetiziston? - 
jesa gesto de Jean 
- Li diras al la subjekto: prenu la balailon; li ĝin prenas; li diras: balau, kaj ĝi balaas - 
Jean Tiam do la alia devas dormi! 
La fraŭlino ekstaze 
Mi jam dormas - la tuta ĉambro estas por mi kiel 
fumo - kaj vi ŝajnas esti fora forno - kiu similas al 
nigre vestita viro kun altforma ĉapelo - kaj viaj okuloj brilas kiel la karboj, kiam la fajro estingiĝas - kaj 
via vizaĝo estas blanka makulo kiel estingiĝinta cindro - 
La sunlunto envenis sur la plankon kaj lumas sur Jean 
- estas tiel varme kaj bone - 
Ŝi frotetas la manojn kiel se ŝi ilin varmigus antaŭ fajro 
- kaj tiel lume kaj tiel kviete! 
Jean prenas la razilon kaj metas en ŝian manon 
Jen la balailo! Iru nun dum estas lume - for en la fojnejon - kaj... 
murmuretas en ŝian orelon
La fraŭlino vekigita 
Dankon! nun mi iras al la ripozo! Sed diru nur, ke la 
superuloj ankaŭ povas ricevi la donacon de la dia 
pardono. Diru tion, ankaŭ se vi ne kredas. 
Jean La superuloj? Ne, tion mi ne povas! Sed atendu - 
fraŭlino Julie - nun mi scias! Vi ja ne estas jam inter 
la superuloj - kiam vi estas inter - la lastaj! 
La fraŭlino Estas vere. - Mi estas inter la plej lastaj; mi estas la 
lasta el ĉiuj! Ho! - Sed nun mi ne povas iri - Diru 
ankoraŭ unu fojon, ke mi iru! 
Jean Ne, nun ankaŭ mi ne povas! Mi ne povas! 
La fraŭlino Kaj la superuloj fariĝos la plej malsupraj! 
Jean Ne pensu, ne pensu! Vi ja prenas ĉiun mian povon 
ankaŭ de mi, tiel ke mi fariĝas malkuraĝa - Kio! ŝajnis al mi, ke la sonorilo moviĝas! - Ne! Ĉu ni metu 
paperon en ĝin! - Tiel timi sonorilon! - Jes, sed ne 
estas nur sonorilo - iu sidas malantaŭ ĝi - mano 
movigas ĝin - kaj io alia movigas la manon, sed ŝirmu la orelojn per la manoj - ŝirmu ilin! Ja, tiam li 
sonorigas ankoraŭ pli forte, sonorigos ĝis oni respondos - kaj tiam estos tro malfrue kaj poste venos la 
policestro kaj poste - 
Du fortaj sonorigoj 
Jean subenfalas; poste li sin rektigas 
Estas terure! Sed alia fino ne ekzistas! Iru! 
La fraŭlino iras decide for tra la pordo 
Kurteno


